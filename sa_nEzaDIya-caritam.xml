<TEI xml:id="sa_nEzaDIya-carita">
  <teiHeader xml:lang="en">
    <fileDesc>
      <titleStmt>
        <title>naiṣadhīya caritam</title>
        <author>śrīharṣa</author>
      </titleStmt>
      <notesStmt>
        <note>This file has been created by converting the text available on Wikisource (
          <ref target="https://sa.wikisource.org/s/78i">naiṣadhīya caritam</ref>) to use in project Ambuda 
        </note>
      </notesStmt>
      <sourceDesc>
        <bibl>Wikisource</bibl>
      </sourceDesc>
    </fileDesc>
    <encodingDesc>
      <projectDesc>
        <p>Ambuda's mission is to make the Sanskrit tradition radically accessible. Specifically, we have three goals: 1) Create a comprehensive archive of traditional Sanskrit literature. 2) Publish this archive in an open format. 3) Integrate this archive with intelligent tools for students and scholars. A comprehensive archive, in an open format, with intelligent tools. That's what Ambuda is for.</p>
      </projectDesc>
      <editorialDecl>
        <correction>
          <p>Apparent errors have been silently corrected.</p>
        </correction>
        <normalization>
          <p> Sanskrit texts are normalized in accordance with the scheme of the International Alphabet of Sanskrit Transliteration (IAST).</p>
          <p>All characters that were fully equivalent to an IAST-conformant character in the text file contributed have been made to conform to the character list below.
	 Non-conformant characters with additional information including accents, capitalization, and whitespace have been preserved as 
            <gi>orig</gi> elements inside 
            <gi>choice</gi> elements with their IAST-conformant equivalent in 
            <gi>reg</gi> elements for the creation of a plain text.
	 These additional informations will be available only in those transformations of this file that display the original information.
          </p>
          <p>
            <table>
              <head>Characters Used for the Transliteration of Sanskrit according to IAST</head>
              <row role="label">
                <cell>Character</cell>
                <cell>Character Name</cell>
                <cell>Unicode Code Point</cell>
              </row>
              <row>
                <cell>a</cell>
                <cell>LATIN SMALL LETTER A</cell>
                <cell>U+0061</cell>
              </row>
              <row>
                <cell>ā</cell>
                <cell>LATIN SMALL LETTER A WITH MACRON</cell>
                <cell>U+0101</cell>
              </row>
              <row>
                <cell>i</cell>
                <cell>LATIN SMALL LETTER I</cell>
                <cell>U+0069</cell>
              </row>
              <row>
                <cell>ī</cell>
                <cell>LATIN SMALL LETTER I WITH MACRON</cell>
                <cell>U+012B</cell>
              </row>
              <row>
                <cell>u</cell>
                <cell>LATIN SMALL LETTER U</cell>
                <cell>U+0075</cell>
              </row>
              <row>
                <cell>ū</cell>
                <cell>LATIN SMALL LETTER U WITH MACRON</cell>
                <cell>U+016B</cell>
              </row>
              <row>
                <cell>ṛ</cell>
                <cell>LATIN SMALL LETTER R WITH DOT BELOW</cell>
                <cell>U+1E5B</cell>
              </row>
              <row>
                <cell>ṝ</cell>
                <cell>LATIN SMALL LETTER R WITH DOT BELOW AND MACRON</cell>
                <cell>U+1E5D</cell>
              </row>
              <row>
                <cell>ḷ</cell>
                <cell>LATIN SMALL LETTER L WITH DOT BELOW</cell>
                <cell>U+1E37</cell>
              </row>
              <row>
                <cell>ḹ</cell>
                <cell>LATIN SMALL LETTER L WITH DOT BELOW AND MACRON</cell>
                <cell>U+1E39</cell>
              </row>
              <row>
                <cell>e</cell>
                <cell>LATIN SMALL LETTER E</cell>
                <cell>U+0065</cell>
              </row>
              <row>
                <cell>o</cell>
                <cell>LATIN SMALL LETTER O</cell>
                <cell>U+006F</cell>
              </row>
              <row>
                <cell>ṃ</cell>
                <cell>LATIN SMALL LETTER M WITH DOT BELOW</cell>
                <cell>U+1E43</cell>
              </row>
              <row>
                <cell>ḥ</cell>
                <cell>LATIN SMALL LETTER H WITH DOT BELOW</cell>
                <cell>U+1E25</cell>
              </row>
              <row>
                <cell>'</cell>
                <cell>APOSTROPHE</cell>
                <cell>U+0027</cell>
              </row>
              <row>
                <cell>k</cell>
                <cell>LATIN SMALL LETTER K</cell>
                <cell>U+006B</cell>
              </row>
              <row>
                <cell>g</cell>
                <cell>LATIN SMALL LETTER G</cell>
                <cell>U+0067</cell>
              </row>
              <row>
                <cell>ṅ</cell>
                <cell>LATIN SMALL LETTER N WITH DOT ABOVE</cell>
                <cell>U+1E45</cell>
              </row>
              <row>
                <cell>c</cell>
                <cell>LATIN SMALL LETTER C</cell>
                <cell>U+0063</cell>
              </row>
              <row>
                <cell>j</cell>
                <cell>LATIN SMALL LETTER J</cell>
                <cell>U+006A</cell>
              </row>
              <row>
                <cell>ñ</cell>
                <cell>LATIN SMALL LETTER N WITH TILDE</cell>
                <cell>U+00F1</cell>
              </row>
              <row>
                <cell>ṭ</cell>
                <cell>LATIN SMALL LETTER T WITH DOT BELOW</cell>
                <cell>U+1E6D</cell>
              </row>
              <row>
                <cell>ḍ</cell>
                <cell>LATIN SMALL LETTER D WITH DOT BELOW</cell>
                <cell>U+1E0D</cell>
              </row>
              <row>
                <cell>ṇ</cell>
                <cell>LATIN SMALL LETTER N WITH DOT BELOW</cell>
                <cell>U+1E47</cell>
              </row>
              <row>
                <cell>p</cell>
                <cell>LATIN SMALL LETTER P</cell>
                <cell>U+0070</cell>
              </row>
              <row>
                <cell>b</cell>
                <cell>LATIN SMALL LETTER B</cell>
                <cell>U+0062</cell>
              </row>
              <row>
                <cell>m</cell>
                <cell>LATIN SMALL LETTER M</cell>
                <cell>U+006D</cell>
              </row>
              <row>
                <cell>y</cell>
                <cell>LATIN SMALL LETTER Y</cell>
                <cell>U+0079</cell>
              </row>
              <row>
                <cell>r</cell>
                <cell>LATIN SMALL LETTER R</cell>
                <cell>U+0072</cell>
              </row>
              <row>
                <cell>l</cell>
                <cell>LATIN SMALL LETTER L</cell>
                <cell>U+006C</cell>
              </row>
              <row>
                <cell>v</cell>
                <cell>LATIN SMALL LETTER V</cell>
                <cell>U+0076</cell>
              </row>
              <row>
                <cell>ś</cell>
                <cell>LATIN SMALL LETTER S WITH ACUTE</cell>
                <cell>U+x015B</cell>
              </row>
              <row>
                <cell>ṣ</cell>
                <cell>LATIN SMALL LETTER S WITH DOT BELOW</cell>
                <cell>U+1E63</cell>
              </row>
              <row>
                <cell>s</cell>
                <cell>LATIN SMALL LETTER S</cell>
                <cell>U+0073</cell>
              </row>
              <row>
                <cell>h</cell>
                <cell>LATIN SMALL LETTER H</cell>
                <cell>U+0068</cell>
              </row>
            </table>
          </p>
        </normalization>
        <segmentation>
          <p>
            <gi>div</gi> elements are used to structure the text, using the 
            <att>type</att> and 
            <att>n</att> attributes in accordance with the 
            <gi>refsDecl</gi>.
          </p>
        </segmentation>
      </editorialDecl>
      <refsDecl>
        <p>A reference is given in the 
          <att>xml:id</att> attributes consisting of
  
          <list>
            <item>a pragmatic abbreviation of the 
              <label>title</label>: naiṣadhīya caritam = NshdCrt,
            </item>
            <item>the number of the 
              <label /> in arabic numerals,
            </item>
            <item>the number of the 
              <label>verse</label> in arabic numerals.
            </item>
          </list>
        </p>
      </refsDecl>
    </encodingDesc>
    <profileDesc>
      <langUsage>
        <language ident="en">English</language>
        <language ident="sa">Sanskrit</language>
        <language ident="sa-Latn">Sanskrit</language>
      </langUsage>
    </profileDesc>
    <revisionDesc>
      <listChange>
        <change when-iso="2022-07-25" who="lakiran">TEI encoding by lakiran for Ambuda Project</change>
      </listChange>
    </revisionDesc>
  </teiHeader>
  <text xml:lang="sa">
    <body>
      <div n="1" type="sarga">
        <head>प्रथमः सर्गः</head>
        <lg xml_id="NshdCrt.1.1">
          <l>निपीय यस्य क्षितिरक्षिणः कथास्तथाद्रियन्ते न बुधाः सुधामपि ।</l>
          <l>नलः सितच्छत्त्रितकीर्तिमण्डलः स राशिरासीन्महसां महोज्ज्वलः ॥ १ ॥</l>
        </lg>
        <lg xml_id="NshdCrt.1.2">
          <l>रसैः कथा यस्य सुधावधीरणी नलः स भूजानिरभूद्गुणाद्भुतः ।</l>
          <l>सुवर्णदण्डैकसितातपत्रितज्वलत्प्रतापावलिकीर्तिमण्डलः ॥ २ ॥</l>
        </lg>
        <lg xml_id="NshdCrt.1.3">
          <l>पवित्रमत्रातनुते जगद्युगे स्मृता रसक्षालनयेव यत्कथा ।</l>
          <l>कथं न सा मद्गिरमाविलामपि स्वसेविनीमेव पवित्रयिष्यति ॥ ३ ॥</l>
        </lg>
        <lg xml_id="NshdCrt.1.4">
          <l>अधीतिबोधाचरणप्रचारणैर्दशाश्चतस्रः प्रणयन्नुपाधिभिः ।</l>
          <l>चतुर्दशत्वं कृतवान्कुतः स्वयं न वेद्मि विद्यासु चतुर्दशस्वयम् ॥ ४ ॥</l>
        </lg>
        <lg xml_id="NshdCrt.1.5">
          <l>अमुष्य विद्या रसनाग्रनर्तकी त्रयीव नीताङ्गगुणेन विस्तरम् ।</l>
          <l>अगाहताष्टादशतां जिगीषया नवद्वयद्वीपपृथग्जयश्रियाम् ॥ ५ ॥</l>
        </lg>
        <lg xml_id="NshdCrt.1.6">
          <l>दिगीशवृन्दांशविभूतिरीशिता दिशां स कामप्रसरावरोधिनीम् ।</l>
          <l>बभार शास्त्राणि दृशं द्वयाधिकां निजत्रिनेत्रावतरत्वबोधिकाम् ॥ ६ ॥</l>
        </lg>
        <lg xml_id="NshdCrt.1.7">
          <l>पदैश्चतुर्भिः सुकृते स्थिरीकृते कृतेऽमुना के न तपः प्रपेदिरे ।</l>
          <l>भुवं यदेकाङ्घ्रिकनिष्ठया स्पृशन्दधावधर्मोऽपि कृशस्तपस्विताम् ॥ ७ ॥</l>
        </lg>
        <lg xml_id="NshdCrt.1.8">
          <l>यदस्य यात्रासु बलोद्धतं रजः स्फुरत्प्रतापानलधूममञ्जिम ।</l>
          <l>तदेव गत्वा पतितं सुधाम्बुधौ दधाति पङ्कीभवदङ्कतां विधौ ॥ ८ ॥</l>
        </lg>
        <lg xml_id="NshdCrt.1.9">
          <l>स्फुरद्धनुर्निस्वनतद्धनाशौगप्रगल्भवृष्टिव्ययितस्य संगरे ।</l>
          <l>निजस्य तेजःशिखिनः परश्शता वितेनुरिङ्गालमिवायशः परे ॥ ९ ॥</l>
        </lg>
        <lg xml_id="NshdCrt.1.10">
          <l>अनल्पदग्धारिपुरानलोज्ज्वलैर्निजप्रतापैर्वलयज्ज्वलद्भुवः ।</l>
          <l>प्रदक्षिणीकृत्य जयाय सृष्टया रराज नीराजनया स राजघः ॥ १० ॥</l>
        </lg>
        <lg xml_id="NshdCrt.1.11">
          <l>निवारिताष्तेन महीतलेऽखिले निरीतिभावं गमितेऽतिवृष्टयः ।</l>
          <l>न तत्यजुर्नूनमनन्यविश्रमाः प्रतीपभूपालमृगीदृशां दृशः ॥ ११ ॥</l>
        </lg>
        <lg xml_id="NshdCrt.1.12">
          <l>सितांशुवर्णैर्वयति स्म तद्गुणैर्महासिवेम्नः सहकृत्वरी बहुम् ।</l>
          <l>दिगङ्गनाङ्गावरणं रणाङ्गणे यशःपटं तद्भटचातुरीतुरी ॥ १२ ॥</l>
        </lg>
        <lg xml_id="NshdCrt.1.13">
          <l>प्रतीपभूपैरिव किं ततो मिया विरुद्धधर्मैरपि भेत्तृतोज्झिता ।</l>
          <l>अमित्रजिन्मित्रजिदोजसा स यद्विचारदृकारदृगप्यवर्तत ॥ १३ ॥</l>
        </lg>
        <lg xml_id="NshdCrt.1.14">
          <l>तदोजसस्तद्यशसः स्थिताविमौ वृथेति चित्ते कुरुते यदा यदा ।</l>
          <l>तनोति भानोः परिवेषकैतवात्तदा विधिः कुण्डलनां विधोरपि ॥ १४ ॥</l>
        </lg>
        <lg xml_id="NshdCrt.1.15">
          <l>अये दरिद्रो भवितेति वैधसीं लिपिं ललाटेऽर्थिजनस्य जाग्रतीम् ।</l>
          <l>मृषां न चक्रेऽल्पितकल्पपादपः प्रणीय दारिद्र्यदरिद्रतां नृपः ॥ १५ ॥</l>
        </lg>
        <lg xml_id="NshdCrt.1.16">
          <l>विभज्य मेरुर्न यदर्थिसात्कृतो न सिन्धुरुत्सर्गजलव्ययैर्मरुः ।</l>
          <l>अमानि तत्तेन निजायशोयुगं द्विफालबद्धाश्चिकुराः शिरः स्थितम् ॥ १६ ॥</l>
        </lg>
        <lg xml_id="NshdCrt.1.17">
          <l>अजस्रमभ्यासमुपेयुषा समं मुदैव देवः कविना बुधेन च ।</l>
          <l>दधौ पटीयान्समयं नयन्नयं दिनेश्वरश्रीरुदयं दिने दिने ॥ १७ ॥</l>
        </lg>
        <lg xml_id="NshdCrt.1.18">
          <l>अधोविधानात्कमलप्रवालयोः शिरुःसु दानादखिलक्षमाभुजाम् ।</l>
          <l>पुरेदमूर्ध्वं भवतीति वेधसा पदं किमस्याङ्कितमूर्ध्वरेखया ॥ १८ ॥</l>
        </lg>
        <lg xml_id="NshdCrt.1.19">
          <l>जगज्जयं तेन च कोशमक्षयं प्रणीतवाञ्शैशवशेषवानयम् ।</l>
          <l>सखा रतीशस्य क्रतुर्यथा वनं वपुस्तथालिङ्गदथास्य यौवनम् ॥ १९ ॥</l>
        </lg>
        <lg xml_id="NshdCrt.1.20">
          <l>अधारि पद्मेषु तदङ्घ्रिणा घृणा क्व तच्छयच्छायलवोऽपि पल्लवे ।</l>
          <l>तदास्यदास्येऽपि गतोऽघिकारितां न शारदः पार्विकशर्वरीश्वरः ॥ २० ॥</l>
        </lg>
        <lg xml_id="NshdCrt.1.21">
          <l>किमस्य लोम्नां कपटेन कोटिभिर्विधिर्न लेखाभिरजीगणद्गुणान् ।</l>
          <l>न रोमकूपौघमिषाज्जगत्कृता कृताश्च किं दूषणशून्यबिन्दवः ॥ २१ ॥</l>
        </lg>
        <lg xml_id="NshdCrt.1.22">
          <l>अमुष्य दोर्भ्यामरिदुर्गलुण्ठने ध्रुवं गृहीतार्गलदीर्घपीनता ।</l>
          <l>उरःश्रिया तत्र च गोपुरस्फुरत्कपाटदुर्धर्षतिरःप्रसारिता ॥ २२ ॥</l>
        </lg>
        <lg xml_id="NshdCrt.1.23">
          <l>स्वकेलिलेशस्मितनिन्दितेन्दुनो निजांशदृक्तर्जितपद्मसंपदः ।</l>
          <l>अतद्बयीजित्वरसुन्दरान्तरे न तन्मुखस्य प्रतिमा चराचरे ॥ २३ ॥</l>
        </lg>
        <lg xml_id="NshdCrt.1.24">
          <l>सरोरुहं तस्य दृशैव निर्जितं जिताः स्मितेनैव विधोरपि श्रियः ।</l>
          <l>कुतः परं भव्यमहो महीयसी तदाननस्योपमितौ दरिद्रता ॥ २४ ॥</l>
        </lg>
        <lg xml_id="NshdCrt.1.25">
          <l>स्ववालभारस्य तदुत्तमाङ्गजैः समं चमर्येव तुलाभिलाषिणः ।</l>
          <l>अनागसे शंसति बालचापलं पुनः पुनः पुच्छविलोलनच्छलात् ॥ २५ ॥</l>
        </lg>
        <lg xml_id="NshdCrt.1.26">
          <l>महीभ्र्तस्तस्य च मन्मथश्रिया निजस्य चित्तस्य च तं प्रतीच्छया ।</l>
          <l>द्विधा नृपे तत्र जगत्त्रयीभुवां नतभ्रुवां मन्मथविभ्रमोऽभवत् ॥ २६ ॥</l>
        </lg>
        <lg xml_id="NshdCrt.1.27">
          <l>निमीलनभ्रंशजुषा दृशा भृशं निपीय तं यस्त्रिदशीभिरर्जितः ।</l>
          <l>अमूस्तमभ्यासभरं विवृण्वते निमेषनिःस्वैरधुनापि लोचनैः ॥ २७ ॥</l>
        </lg>
        <lg xml_id="NshdCrt.1.28">
          <l>अदस्तदाकर्णि फलाढ्यजीवितं दृशोर्द्वयं नस्तदवीक्षि चाफलम् ।</l>
          <l>इति स्म चक्षुःश्रवसां प्रिया नले स्तुवन्ति निन्दन्ति हृदा तदात्मनः ॥ २८ ॥</l>
        </lg>
        <lg xml_id="NshdCrt.1.29">
          <l>विलोकयन्तीभिरजस्रभावना बलादमुं नेत्रनिमीलनेष्वपि ।</l>
          <l>अलम्भि मर्त्याभिरमुष्य दर्शने न विघ्नलेशोऽपि निमेषनिर्मितः ॥ २९ ॥</l>
        </lg>
        <lg xml_id="NshdCrt.1.30">
          <l>न का निशि स्वप्नगतं ददर्श तं जगाद गोत्रस्खलिते च का न तम् ।</l>
          <l>तदात्मताध्यातधवा रते च का चकार वा न स्वमनोभवोद्भवम् ॥ ३० ॥</l>
        </lg>
        <lg xml_id="NshdCrt.1.31">
          <l>श्रियास्य योग्याहमिति स्वमीक्षितुं करे तमालोक्य सुरूपया धृतः ।</l>
          <l>विहाय भैमीमप्दर्पया कया न दर्पणः श्वासमलीमसः कृतः ॥ ३१ ॥</l>
        </lg>
        <lg xml_id="NshdCrt.1.32">
          <l>यथोह्यमानः खलु भोगभोजिना प्रसह्य वैरोचनिजस्य पत्तनम् ।</l>
          <l>विदर्भजाया मदनस्तथा मनो नलावरुद्धं वयसैव वेशितः ॥ ३२ ॥</l>
        </lg>
        <lg xml_id="NshdCrt.1.33">
          <l>नृपेऽनुरूपे निजरूपसंपदां दिदेश तस्मिन्बहुशः श्रुतिं गते ।</l>
          <l>विशिष्य सा भीमनरेन्द्रनन्दना मनोभवाज्ञैकवशंवदं मनः ॥ ३३ ॥</l>
        </lg>
        <lg xml_id="NshdCrt.1.34">
          <l>उपासनामेत्य पितुः स्म रज्यते दिने दिने सावसरेषु बन्दिनाम् ।</l>
          <l>पठत्सु तेषु प्रतिभूपतीनलं विनिद्ररोमाजनि शृण्वती नलम् ॥ ३४ ॥</l>
        </lg>
        <lg xml_id="NshdCrt.1.35">
          <l>कथाप्रसङ्गेषु मिथः सखीमुखात्तृणेऽपि तन्व्या नलनामनि श्रुते ।</l>
          <l>द्रुतं विधूयान्यदभूयतानया मुदा तदाकर्णनसज्जकर्णया ॥ ३५ ॥</l>
        </lg>
        <lg xml_id="NshdCrt.1.36">
          <l>स्मरात्परासोरनिमेषलोचनाद्विमेमि तद्भिन्नमुदाहरेति सा ।</l>
          <l>जनेन यूनः स्तुवता तदास्पदे निदर्शनं नैषाधमभ्यषेचयत् ॥ ३६ ॥</l>
        </lg>
        <lg xml_id="NshdCrt.1.37">
          <l>नलस्य पृष्टा निषधागता गुणान्मिषेण दूतद्विजबन्दिचारणाः ।</l>
          <l>निपीय तत्कीर्तिकथामथानया चिराय तस्थे विमनायमानया ॥ ३७ ॥</l>
        </lg>
        <lg xml_id="NshdCrt.1.38">
          <l>प्रियं प्रिया च त्रिजगज्जयिश्रियौ लिखाधिलीलागृहमित्तिकावपि ।</l>
          <l>इति स्म सा कारुवरेण लेखितं नलस्य च स्वस्य च सख्यमीक्षते ॥ ३८ ॥</l>
        </lg>
        <lg xml_id="NshdCrt.1.39">
          <l>अदृष्टमप्यर्थमदृष्टवैभवात्करोति सुप्तिर्जनदर्शनातिथिम् ॥ ३९ ॥</l>
        </lg>
        <lg xml_id="NshdCrt.1.40">
          <l>निमीलितादक्षियुगाच्च निद्रया हृदोऽपि बाह्येन्द्रियमौनमुद्रितात् ।</l>
          <l>अदर्शि सङ्गोप्य कदाप्यवीक्षितो रहस्यमस्याः स महन्महीपतिः ॥ ४० ॥</l>
        </lg>
        <lg xml_id="NshdCrt.1.41">
          <l>अहो अहोभिर्महिमा हिमागमेऽप्यभिप्रपेदे प्रति तां स्मरार्दिताम् ।</l>
          <l>तपर्तुपूर्तावपि मेदसां भरा विभावरीभिर्बिभरांबभूविरे ॥ ४१ ॥</l>
        </lg>
        <lg xml_id="NshdCrt.1.42">
          <l>स्वकान्तिकीर्तिव्रजमौक्तिकस्रजः श्रयन्तमन्तर्घटनागुणश्रियम् ।</l>
          <l>कदाचिदस्या युवधैर्यलोपिनं नलोऽपि लोकादशृणोद्गुणोत्करम् ॥ ४२ ॥</l>
        </lg>
        <lg xml_id="NshdCrt.1.43">
          <l>तमेव लब्ध्वावसरं ततः स्मरः शरीरशोभाजयजातमत्सरः ।</l>
          <l>अमोघशक्त्या निजयेव मूर्तया तया विनिर्जेतुमियेष नैषधम् ॥ ४३ ॥</l>
        </lg>
        <lg xml_id="NshdCrt.1.44">
          <l>अकारि तेन श्रवणातिथिर्गुणः क्षमाभुजा भीमनृपात्मजालयः ।</l>
          <l>तदुच्चधैर्यव्ययसंहितेषुणा स्मरेण च स्वात्मशरासनाश्रयः ॥ ४४ ॥</l>
        </lg>
        <lg xml_id="NshdCrt.1.45">
          <l>अमुष्य धीरस्य जयाय साहसी तदा खलु ज्यां विशिखैः सनाथयन् ।</l>
          <l>निमज्जयामास यशांसि संशये स्मरस्त्रिलोकीविजयार्जितान्यपि ॥ ४५ ॥</l>
        </lg>
        <lg xml_id="NshdCrt.1.46">
          <l>अनेन भैमीं घटयिष्यतस्तथा विधेरवन्ध्येच्छतया व्यलासि तत् ।</l>
          <l>अभेदि तत्तादृगनङ्गमार्गणैर्यदस्य पौष्पैरपि धैर्यकञ्चुकम् ॥ ४६ ॥</l>
        </lg>
        <lg xml_id="NshdCrt.1.47">
          <l>किमन्यदद्यापि यदस्त्रतापितः पितामहो वारिजमाश्रयत्यहो ।</l>
          <l>स्मरं तनुच्छायतया तमात्मनः शशाक शङ्के स न लङ्घितुं नलः ॥ ४७ ॥</l>
        </lg>
        <lg xml_id="NshdCrt.1.48">
          <l>उरोभुवा कुम्भयुगेन जृम्भितं नवोपहारेण वयस्कृतेन किम् ।</l>
          <l>त्रपासरिद्दुर्गमपि प्रतीर्य सा नलस्य तन्वी हृदयं विवेश यत् ॥ ४८ ॥</l>
        </lg>
        <lg xml_id="NshdCrt.1.49">
          <l>अपह्नुवानस्य जनाय यन्निजामधीरतामस्य कृतं मनोभुवा ।</l>
          <l>अबोधि तज्जागरदुःखसाक्षिणी निशा च शय्या च शशाङ्ककोमला ॥ ४९ ॥</l>
        </lg>
        <lg xml_id="NshdCrt.1.50">
          <l>स्मरोपतप्तोऽपि भृशं न स प्रभुर्विदर्भराजं तनयामयाचत ।</l>
          <l>त्यजन्त्यमूञ्शर्म च मानिनो वरं त्यजन्ति न त्वेकमयाचितव्रतम् ॥ ५० ॥</l>
        </lg>
        <lg xml_id="NshdCrt.1.51">
          <l>मृषाविषादाभिनयादयं क्वचिज्जुगोप निःश्वासततिं वियोगजाम् ।</l>
          <l>विलेपनस्याधिकचन्द्रभागताविभावनाच्चापललाप पाण्डुताम् ॥ ५१ ॥</l>
        </lg>
        <lg xml_id="NshdCrt.1.52">
          <l>शशाक निह्नोतुमयेन तत्प्रियामयं बभाषे यदलीकवीक्षिताम् ।</l>
          <l>समाज एवालपितासु वैणिकैर्मुमूर्च्छ यत्पञ्चममूर्च्छनासु च ॥ ५२ ॥</l>
        </lg>
        <lg xml_id="NshdCrt.1.53">
          <l>अवाप सापत्रपतां स भूपतिर्जितेन्द्रियाणां धुरि कीर्तितस्थितिः ।</l>
          <l>असंवरे शंबरवैरिविक्रमे क्रमेण तत्र स्फुटतामुपेयुषि ॥ ५३ ॥</l>
        </lg>
        <lg xml_id="NshdCrt.1.54">
          <l>अलं नलं रोद्धुममी किलाभवन्गुणा विवेकप्रमुखा न चापलम् ।</l>
          <l>स्मरः स रत्यामनिरुद्धमेव यत्सृजत्ययं सर्गनिसर्ग ईदृशः ॥ ५४ ॥</l>
        </lg>
        <lg xml_id="NshdCrt.1.55">
          <l>अनङ्गचिह्नं स विना शशाक नो यदासितुं संसदि यत्नवानपि ।</l>
          <l>क्षणं तदारामनिहारकैतवान्निषेवितुं देशमियेष निर्जनम् ॥ ५५ ॥</l>
        </lg>
        <lg xml_id="NshdCrt.1.56">
          <l>अथ श्रिया भर्त्सितमत्स्यलाञ्छनः समं वयस्यैः स्वरहस्यवेदिभिः ।</l>
          <l>पुरोपकण्ठोपवनं किलेक्षिता दिदेश यानाय निदेशकारिणः ॥ ५६ ॥</l>
        </lg>
        <lg xml_id="NshdCrt.1.57">
          <l>अमी ततस्तस्य विभूषितं सितं जवेऽपि मानेऽपि च पौरुषाधिकम् ।</l>
          <l>उपाहरन्नश्वमजस्रचञ्चलैः खुराञ्चलैः क्षोदितमन्दुरोदरम् ॥ ५७ ॥</l>
        </lg>
        <lg xml_id="NshdCrt.1.58">
          <l>अथान्तरेणावटुगामिनाध्वना निशीथिनीनाथमहःसहोदरैः ।</l>
          <l>निगालगाद्देवमणेरिवोत्थितैर्विराजितं केसरकेशरश्मिभिः ॥ ५८ ॥</l>
        </lg>
        <lg xml_id="NshdCrt.1.59">
          <l>अजस्रभूमीतटकुट्टनोत्थितैरुपास्यमानं चरणेषु रेणुभिः ।</l>
          <l>रयप्रकर्षाध्ययनार्थमागतैर्जनस्य चेतोभिरिवाणिमाङ्कितैः ॥ ५९ ॥</l>
        </lg>
        <lg xml_id="NshdCrt.1.60">
          <l>चलाचलप्रोथतया महीभृते स्ववेगदर्पानिव वक्तुमुत्सुकम् ।</l>
          <l>अलं गिरा वेद किलायमाशयं स्वयं हयस्येति च मौनमास्थितम् ॥ ६० ॥</l>
        </lg>
        <lg xml_id="NshdCrt.1.61">
          <l>महारथस्याध्वनि चक्रवर्तिनः परानपेक्षोद्वहनाद्यशः सितम् ।</l>
          <l>रदावदातांशुमिषादनीदृशां हसन्तमन्तर्बलमर्वतां रवेः ॥ ६१ ॥</l>
        </lg>
        <lg xml_id="NshdCrt.1.62">
          <l>सितत्विषश्चञ्चलतामुपेयुषो मिषेण पुच्छस्य च केसरस्य च ।</l>
          <l>स्फुटं चलच्चामरयुग्मचिह्ननैरनिह्नुवानं निजवाजिराजताम् ॥ ६२ ॥</l>
        </lg>
        <lg xml_id="NshdCrt.1.63">
          <l>अपि द्विजिह्वाभ्यवहारपौरुषे मुखानुषक्तायतवल्गुवल्गया ।</l>
          <l>उपेयिवांसं प्रतिमल्लतां रयस्मये जितस्य प्रसभं गरुत्मतः ॥ ६३ ॥</l>
        </lg>
        <lg xml_id="NshdCrt.1.64">
          <l>स सिन्धुजं शीतमहःसहोदरं हरन्तमुच्चैःश्रवसः श्रियं हयम् ।</l>
          <l>जिताखिलक्ष्माभृदनल्पलोचनस्तमारुरोह क्षितिपाकशासनः ॥ ६४ ॥</l>
        </lg>
        <lg xml_id="NshdCrt.1.65">
          <l>निजा मयूखा इव तीक्ष्णदीधितिं स्फुटारविन्दाङ्कितपाणिपङ्कजम् ।</l>
          <l>तमश्ववारा जवनाश्वयायिनं प्रकाशरूपा मनुजेशमन्वयुः ॥ ६५ ॥</l>
        </lg>
        <lg xml_id="NshdCrt.1.66">
          <l>चलन्नलंकृत्य महारयं हयं स्ववाहवाहोचितवेषपेशलः ।</l>
          <l>प्रमोदनिःस्पन्दतराक्षिपक्ष्मभिर्व्यलोकि लोकैर्नगरालयैर्नलः ॥ ६६ ॥</l>
        </lg>
        <lg xml_id="NshdCrt.1.67">
          <l>क्षणादथैष क्षणदापतिप्रभः प्रभञ्जनाध्येयजवेन वाजिना ।</l>
          <l>सहैव ताभिर्जनदृष्टिवृष्टिभिर्बहिः पुरोऽभूत्पुरुहूतपौरुषाः ॥ ६७ ॥</l>
        </lg>
        <lg xml_id="NshdCrt.1.68">
          <l>ततः प्रतीच्छ प्रहरेति भाषिणी परस्परोल्लासितशल्यपल्लवे ।</l>
          <l>मृषा मृधं सादिबले कुतूहलान्नलस्य नासीरगते वितेनतुः ॥ ६८ ॥</l>
        </lg>
        <lg xml_id="NshdCrt.1.69">
          <l>प्रयातुमस्माकमियं कियत्पदं धरा तदम्भोधिरपि स्थलायताम् ।</l>
          <l>इतीव वाहैर्निजवेगदर्पितैः पयोधिरोधक्षममुद्धतं रजः ॥ ६९ ॥</l>
        </lg>
        <lg xml_id="NshdCrt.1.70">
          <l>हरेर्यदक्रामि पदैकक्रेन खं पदैश्चतुर्भिः क्रमणेऽपि तस्य नः ।</l>
          <l>त्रपा हरीणामिति नम्रिताननैर्न्यवर्ति तैरर्धनभःकृतक्रमैः ॥ ७० ॥</l>
        </lg>
        <lg xml_id="NshdCrt.1.71">
          <l>चमूचरास्तस्य नृपस्य सादिनो जिनोक्तिषु श्राद्धतयैव सैन्धवाः ।</l>
          <l>विहारदेशं तमवाप्य मण्डलीमकारयन्भूरितुरंगमानपि ॥ ७१ ॥</l>
        </lg>
        <lg xml_id="NshdCrt.1.72">
          <l>द्विषद्भिरेवास्य विलङ्घिता दिशो यशोभिरेवाब्धिरकारि गोष्पदम् ।</l>
          <l>इतीव धारामवधीर्य मण्डलीक्रियाश्रियामण्डि तुरंगमैः स्थली ॥ ७२ ॥</l>
        </lg>
        <lg xml_id="NshdCrt.1.73">
          <l>अचीकरच्चारु हयेन या भ्रमीर्निजातपत्रस्य तलस्थले नलः ।</l>
          <l>मरुकिमद्यापि न तासु शिक्षते वितत्य वात्यामयचक्रचङ्क्रमान् ॥ ७३ ॥</l>
        </lg>
        <lg xml_id="NshdCrt.1.74">
          <l>विवेश गत्वा स विलासकाननं ततः क्षणात्क्षोणिपतिर्धृतीच्छया ।</l>
          <l>प्रवालरागच्छुरितं सुषुप्सया हरिर्धनच्छायमिवार्णसां निधिम् ॥ ७४ ॥</l>
        </lg>
        <lg xml_id="NshdCrt.1.75">
          <l>वनान्तपर्यन्तमुपेत्य सस्पृहं क्रमेण तस्मिन्नवतीर्णदृक्पथे ।</l>
          <l>व्यवर्ति दृष्टिप्रकरैः पुरौकसामनुव्रजद्बन्धुसमाजबन्धुभिः ॥ ७५ ॥</l>
        </lg>
        <lg xml_id="NshdCrt.1.76">
          <l>ततः प्रसूने च फले च मञ्जुले स संमुखस्थाङ्गुलिना जनाधिपः ।</l>
          <l>निवेद्यमानं वनपालपाणिना व्यलोकयत्काननकामनीयकम् ॥ ७६ ॥</l>
        </lg>
        <lg xml_id="NshdCrt.1.77">
          <l>फलानि पुष्पाणि च पल्लवे करे वयोतिपातोद्गतवातवेपिते ।</l>
          <l>स्थितैः समादाय महर्षिवाऋधकाद्वने तदातिथ्यमशिक्षि शाखिभिः ॥ ७७ ॥</l>
        </lg>
        <lg xml_id="NshdCrt.1.78">
          <l>विनिद्रपत्त्रालिगतालिकैतवान्मृगाङ्कचूडामणिवर्जनार्जितम् ।</l>
          <l>दधानमाशासु चरिष्णु दुर्यशः स कौतुकी तत्र ददर्श केतकम् ॥ ७८ ॥</l>
        </lg>
        <lg xml_id="NshdCrt.1.79">
          <l>वियोगभाजां हृदि कण्टकैः कटुर्निधीयसे कर्णिशरः स्मरेण यत् ।</l>
          <l>ततो दुराकर्षतया तदन्तकृद्विगीयसे मन्मथदेहदाहिना ॥ ७९ ॥</l>
        </lg>
        <lg xml_id="NshdCrt.1.80">
          <l>त्वदग्रसूच्या सचिवेन कामिनोर्मनोभवः सीव्यति दुर्यशः पटौ ।</l>
          <l>स्फुटं स पत्त्रैः करपत्त्रमूर्तिभिर्वियोगिहृद्दारुणि दारुणायते ॥ ८० ॥</l>
        </lg>
        <lg xml_id="NshdCrt.1.81">
          <l>धनुर्मधुस्विन्नकरोऽपि भीमजापरं परागैस्तव धूलिहस्तयन् ।</l>
          <l>प्रसूनधन्वा शरसात्करोति मामिति क्रुधाक्रुश्यत तेन केतकम् ॥ ८१ ॥</l>
        </lg>
        <lg xml_id="NshdCrt.1.82">
          <l>विदर्भसुभ्रूस्तनतुङ्गताप्तये घटानिवापश्यदलं तपस्यतः ।</l>
          <l>फलानि धूमस्य धयानधोमुखान्स दाडिमे दोहदधूपिनि द्रुमे ॥ ८२ ॥</l>
        </lg>
        <lg xml_id="NshdCrt.1.83">
          <l>वियोगिनीमैक्षत दाडिमीमसौ प्रियस्मृतेः स्पष्टमुदीतकण्टकाम् ।</l>
          <l>फलस्तनस्थानविदीर्णरागिहृद्विशच्छ्रुकास्यस्मरकिंशुकाशुगाम् ॥ ८३ ॥</l>
        </lg>
        <lg xml_id="NshdCrt.1.84">
          <l>स्मरार्धचन्द्रेषुनिभे क्रशीयसां स्फुटं पलाशेऽध्वजुषां पलाशनात् ।</l>
          <l>स वृन्तमालोकत खण्डमन्वितं वियोगिहृत्खण्डिनि कालखण्डजम् ॥ ८४ ॥</l>
        </lg>
        <lg xml_id="NshdCrt.1.85">
          <l>नवा लता गन्धवहेन चुम्बिता करम्बिताङ्गी मकरन्दशीकरैः ।</l>
          <l>दृशा नृपेण स्मितशोभिकुङ्मला दरादराभ्यां दरकम्पिनी पपे ॥ ८५ ॥</l>
        </lg>
        <lg xml_id="NshdCrt.1.86">
          <l>विचिन्वतीः पान्थपतङ्गहिंसनैरपुण्यकर्माण्यलिकज्जलच्छलात् ।</l>
          <l>व्यलोकयच्चम्पककोरकावलीः स शम्बरारेर्बलिदीपिका इव ॥ ८६ ॥</l>
        </lg>
        <lg xml_id="NshdCrt.1.87">
          <l>अमन्यतासौ कुसुमेषु गर्भगं परागमन्धंकरणं वियोगिनाम् ।</l>
          <l>स्मरेण मुक्तेषु पुरा पुरारये तदङ्गभस्मेव शरेषु संगतम् ॥ ८७ ॥</l>
        </lg>
        <lg xml_id="NshdCrt.1.88">
          <l>पिकाद्वने शृण्वति भृङ्गहुंकृतैर्दशामुदञ्चत्करुणे वियोगिनाम् ।</l>
          <l>अनास्थया सूनकरप्रसारिणीं ददर्श दूनः स्थलपद्मिनीं नलः ॥ ८८ ॥</l>
        </lg>
        <lg xml_id="NshdCrt.1.89">
          <l>रसालसालः समदृश्यतामुना स्फुरद्द्विरेफारवरोषहुंकृतिः ।</l>
          <l>समीरलोलैर्मुकुलैर्वियोगिने जनाय दित्सन्निव तर्जनाभियम् ॥ ८९ ॥</l>
        </lg>
        <lg xml_id="NshdCrt.1.90">
          <l>दिनेदिने त्वं तनुरेधि रेऽधिकं पुनः पुनर्मूर्च्छ च तापमृच्छ च ।</l>
          <l>इतीव पान्थाञ्शपतः पिकान्द्विजान्सखेदमैक्षिष्ट स लोहितेक्षणान् अलिस्रजा ॥ ९० ॥</l>
        </lg>
        <lg xml_id="NshdCrt.1.91">
          <l>कुड्मलमुच्चशेखरं निपीय चाम्पेयमधीरया धिया ।</l>
          <l>स धूमकेतुं विपदे वियोगिना मुदीतमातङ्कितवानशङ्कत ॥ ९१ ॥</l>
        </lg>
        <lg xml_id="NshdCrt.1.92">
          <l>गलत्परागं भ्रमिभङ्गिभिः पतत्प्रसक्तभृङ्गावलि नागक्रेसरम् ।</l>
          <l>स मारनाराचनिघर्षणस्खलज्ज्वलत्कणं शाणमिव व्यलोकयत् ॥ ९२ ॥</l>
        </lg>
        <lg xml_id="NshdCrt.1.93">
          <l>तदङ्गमुद्दिश्य सुगिन्ध पातुकाः शिलीमुखालीः कुसुमाद्गुणस्पृशः ।</l>
          <l>स्वचापदुर्निर्गतमार्गणभ्रमात्स्मरः स्वनन्तीरवलोक्य लज्जितः ॥ ९३ ॥</l>
        </lg>
        <lg xml_id="NshdCrt.1.94">
          <l>मरुल्ललत्पल्लवकण्टकैः क्षतं समुच्छलच्चन्दनसारसौरभम् ।</l>
          <l>स वारनारीकुचसंचितोपमं ददर्श मालूरफलं पचेलिमम् ॥ ९४ ॥</l>
        </lg>
        <lg xml_id="NshdCrt.1.95">
          <l>युवद्वयीचित्तनिमज्जनोचितप्रसूनशून्येतरगर्भगह्वरम् ।</l>
          <l>स्मरेषुधीकृत्य धिया भयान्धया स पाटलायाः स्तबकं प्रकम्पितः ॥ ९५ ॥</l>
        </lg>
        <lg xml_id="NshdCrt.1.96">
          <l>मुनिद्रुमः कोरकितः शितिद्युतिर्वनेऽमुनामन्यत सिंहिकासुतः ।</l>
          <l>तमिस्रपक्षत्रुटिकूटभक्षितं कलाकलापं किल वैधवं वमन् ॥ ९६ ॥</l>
        </lg>
        <lg xml_id="NshdCrt.1.97">
          <l>पुरा हठाक्षिप्ततुषारपाण्डुरच्छदा वृतेर्वीरुधि बद्धविभ्रमाः ।</l>
          <l>मिलन्निमीलं ससृजुर्विलोकिता नभस्वतस्तं कुसुमेषु केलयः ॥ ९७ ॥</l>
        </lg>
        <lg xml_id="NshdCrt.1.98">
          <l>गता यदुत्सङ्गतले विशालतां द्रुमाः शिरोभिः फलगौरवेण ताम् ।</l>
          <l>कथं न धात्रीमतिमात्रनामितैः स वन्दमानानभिनन्दति स्म तान् ॥ ९८ ॥</l>
        </lg>
        <lg xml_id="NshdCrt.1.99">
          <l>नृपाय तस्मै हिमितं वनानिलैः सुघीकृतं पुष्परसैरहर्महः ।</l>
          <l>विनिर्मितं केतकरेणुभिः सितं वियोगिनेऽदत्त न कौमुदीमुदः ॥ ९९ ॥</l>
        </lg>
        <lg xml_id="NshdCrt.1.100">
          <l>अयोगभाजोऽपि नृपस्य पश्यता तदेव साक्षादमृतांशुमाननम् ।</l>
          <l>पिकेन रोषारुणचक्षुषा मुहुः कुहूरुताहूयत चन्द्रवैरिणी ॥ १०० ॥</l>
        </lg>
        <lg xml_id="NshdCrt.1.101">
          <l>अशोकमर्थान्वितनामताशया गताञ्शरण्यं गृहशोचिनोऽध्वगान् ।</l>
          <l>अमन्यतावन्तमिवैष पल्लवैः प्रतीष्टकामज्वलदस्त्रजालकम् ॥ १०१ ॥</l>
        </lg>
        <lg xml_id="NshdCrt.1.102">
          <l>विलासवापीतटवीचिवादनात्पिकालिगीतेः शिखिलास्यलाघवात् ।</l>
          <l>वनेऽपि तौर्यत्रिकमारराध तं क्व भोगमाप्नोति न भाग्यभाग्जनः ॥ १०२ ॥</l>
        </lg>
        <lg xml_id="NshdCrt.1.103">
          <l>तदर्थमध्याप्य जनेन तद्वने शुका विमुक्ताः पटवस्तमस्तुवन् ।</l>
          <l>स्वरामृतेनोपजगुश्च सारिकास्तथैव तत्पौरुषगायनीकृताः ॥ १०३ ॥</l>
        </lg>
        <lg xml_id="NshdCrt.1.104">
          <l>इतीष्टगन्धाढ्यमटन्नसौ वनं पिकोपगीतोऽपि शुकस्तुतोऽपि च ।</l>
          <l>अविन्दतामोदभरं बहिश्चरं विदर्भसुभ्रूविरहेण नान्तरम् ॥ १०४ ॥</l>
        </lg>
        <lg xml_id="NshdCrt.1.105">
          <l>करेण मीनं निजकेतनं दधद्द्रुमालवालाम्बुनिवेशशङ्कया ।</l>
          <l>व्यतर्कि सर्वर्तुघने वने मधुं स मित्त्रमत्रानुसरन्निव स्मरः ॥ १०५ ॥</l>
        </lg>
        <lg xml_id="NshdCrt.1.106">
          <l>लताबलालास्यकलागुरुस्तरुप्रसूनगन्धोत्करपश्यतोहरः ।</l>
          <l>असेवतामुं मधुगन्धवारिणि प्रणीतलीलाप्लवनो वनानिलः ॥ १०६ ॥</l>
        </lg>
        <lg xml_id="NshdCrt.1.107">
          <l>अथ स्वमादाय ह्बयेन मन्थनाच्चिरत्नरत्नाधिकमुच्चितं चिरात् ।</l>
          <l>निलीय तस्मिन्निव सन्नपांनिधिर्वने तडाको ददृशेऽवनीभुजा ॥ १०७ ॥</l>
        </lg>
        <lg xml_id="NshdCrt.1.108">
          <l>पयोनिलीनाभ्रमुकामुकावलीरदाननन्तोरगपुच्छसुच्छवीन् ।</l>
          <l>जलार्धरुद्धस्य तटान्तभूभिदो मृणालजालस्य मिषाद्बभार यः ॥ १०८ ॥</l>
        </lg>
        <lg xml_id="NshdCrt.1.109">
          <l>तटान्तविश्रान्ततुरंगमच्छटास्फुटानुबिम्बोदयचुम्बनेन यः ।</l>
          <l>बभौ चलद्वीचिकशान्तशातनैः सहस्रमुच्चैः श्रवसामिवाश्रयम् ॥ १०९ ॥</l>
        </lg>
        <lg xml_id="NshdCrt.1.110">
          <l>सिताम्बुजानां निवहस्य यश्छलाद्बभावलिश्यामलितोदरश्रियाम् ।</l>
          <l>तमःसमच्छायकलङ्कसंकुलं कुलं सुधांशोर्बहलं वहन्बहु ॥ ११० ॥</l>
        </lg>
        <lg xml_id="NshdCrt.1.111">
          <l>रथाङ्गभाजा कमलानुषङ्गिणा शिलीमुखस्तोमसखेन शार्ङ्गिणा ।</l>
          <l>सरोजिनीस्तम्बकदम्बकैतवान्मृणालशेषाहिभुवान्वयायि यः ॥ १११ ॥</l>
        </lg>
        <lg xml_id="NshdCrt.1.112">
          <l>तरङ्गिणीरङ्कजुषः स्ववल्लभास्तरङ्गरेखा बिभरांबभूव यः ।</l>
          <l>दरोद्गतैः कोकनदौघकोरकैर्धृतप्रवालाङ्कुरसंचयश्च यः ॥ ११२ ॥</l>
        </lg>
        <lg xml_id="NshdCrt.1.113">
          <l>महीयसः पङ्कजमण्डलस्य यश्छलेन गौरस्य च मेचकस्य च ।</l>
          <l>नलेन मेने सलिले निलीनयोस्त्विषं विमुञ्चन्विधुकालकूटयोः ॥ ११३ ॥</l>
        </lg>
        <lg xml_id="NshdCrt.1.114">
          <l>चलीकृता यत्र तरङ्गरिङ्गणैरबालशैवाललतापरम्पराः ।</l>
          <l>ध्रुवं दधुर्वाडवहव्यवाडवस्थितिप्ररोहत्तमभूमधूमताम् ॥ ११४ ॥</l>
        </lg>
        <lg xml_id="NshdCrt.1.115">
          <l>प्रकाममादित्यमवाप्य कण्टकैः करम्बितामोदभरं विवृण्वती ।</l>
          <l>धृतस्फुटश्रीगृहविग्रहा दिवा सरोजिनी यत्प्रभवाप्सरायिता ॥ ११५ ॥</l>
        </lg>
        <lg xml_id="NshdCrt.1.116">
          <l>यदम्बुपूरप्रतिबिम्बितायतिर्मरुत्तरङ्गैस्तरलस्तटद्रुमः ।</l>
          <l>निमज्ज्य मैनाकमहीभृतः सतस्ततान पक्षान्धुवतः सपक्षताम् ॥ ११६ ॥</l>
        </lg>
        <lg xml_id="NshdCrt.1.117">
          <l>पयोधिलक्ष्मीमुषि केलिपल्वले रिरंसुहंसीकलनादसादरम् ।</l>
          <l>स तत्र चित्रं विचरन्तमन्तिके हिरण्मयं हंसमबोधि नैषधः ॥ ११७ ॥</l>
        </lg>
        <lg xml_id="NshdCrt.1.118">
          <l>प्रियासु बालासु रतक्षमासु च द्विपत्त्रितं पल्लवितं च बिभ्रतम् ।</l>
          <l>स्मरार्जितं रागमहीरुहाङ्कुरं मिषेण चञ्च्वोश्चरणद्वयस्य च ॥ ११८ ॥</l>
        </lg>
        <lg xml_id="NshdCrt.1.119">
          <l>महीमहेन्द्रस्तमवेक्ष्य स क्षणं शकुन्तमेकान्तमनोविनोदिनम् ।</l>
          <l>प्रियावियोगाद्विधुरोऽपि निर्भरं कुतूहलाक्रान्तमना मनागभूत् ॥ ११९ ॥</l>
        </lg>
        <lg xml_id="NshdCrt.1.120">
          <l>अवश्यभव्येष्वनवग्रहग्रहा यया दिशा धावति वेधसः स्पृहा ।</l>
          <l>तृणेन वात्येव तयानुगम्यते जनस्य चित्तेन भृशावशात्मना ॥ १२० ॥</l>
        </lg>
        <lg xml_id="NshdCrt.1.121">
          <l>अथावलम्ब्य क्षणमेकपादिकां तदा निदद्रावुपपल्वलं खगः ।</l>
          <l>स तिर्यगावर्जितकंधरः शिरः पिधाय पक्षेण रतिक्लमालसः ॥ १२१ ॥</l>
        </lg>
        <lg xml_id="NshdCrt.1.122">
          <l>सनालमात्मानननिर्जितप्रभं ह्रिया नतं काञ्चनमम्बुजन्म किम् ।</l>
          <l>अबुद्ध तं विद्रुमदण्डमण्डितं स पीतमम्भःप्रभुचामरं नु किम् ॥ १२२ ॥</l>
        </lg>
        <lg xml_id="NshdCrt.1.123">
          <l>कृतावरोहस्य हयादुपानहौ ततः पदे रेजतुरस्य बिभ्रती ।</l>
          <l>तयोः प्रवालैर्वनयोस्तथाम्बुजैर्नियोद्धुकामे किमु बद्धवर्मणी ॥ १२३ ॥</l>
        </lg>
        <lg xml_id="NshdCrt.1.124">
          <l>विधाय मूर्तिं कपटेन वामनीं स्वयं बलिध्वंसिविडाम्बिनीमयम् ।</l>
          <l>उपेतपार्श्वश्चरणेन मौनिना नृपः पतङ्गं समधत्त पाणिना ॥ १२४ ॥</l>
        </lg>
        <lg xml_id="NshdCrt.1.125">
          <l>तदात्तमात्मानमवेत्य संभ्रमात्पुनःपुनः प्रायसदुत्प्लवाय सः ।</l>
          <l>गतो विरुत्योड्डयने निराशतां करौ निरोद्धुर्दशति स्म केवलम् ॥ १२५ ॥</l>
        </lg>
        <lg xml_id="NshdCrt.1.126">
          <l>ससंभ्रमोत्पातिपतत्कुलाकुलं सरः प्रपद्योत्कतयानुकम्प्रताम् ।</l>
          <l>तमूर्मिलोलैः पतगग्रहान्नृपं न्यवारयद्वारिरुहैः करैरिव ॥ १२६ ॥</l>
        </lg>
        <lg xml_id="NshdCrt.1.127">
          <l>पतत्रिणा तद्रुचिरेण वञ्चितं श्रियः प्रयान्त्याः प्रविहाय पल्वलम् ।</l>
          <l>चलत्पदाम्भोरुहनूपुरोपमा चुकूज कूले कलहंसमण्डली ॥ १२७ ॥</l>
        </lg>
        <lg xml_id="NshdCrt.1.128">
          <l>न वासयोग्या वसुधेयमीदृशस्त्वमङ्ग यस्याः पतिरुज्झितस्थितिः ।</l>
          <l>इति प्रहाय क्षितिमाश्रिता नभः खगास्तमाचुक्रुशुरारवैः खलु ॥ १२८ ॥</l>
        </lg>
        <lg xml_id="NshdCrt.1.129">
          <l>न जातरूपच्छदजातरूपताद्विजस्य दृष्टेयमिति स्तुवन्मुहुः ।</l>
          <l>अवादि तेनाथ स मानसौकसा जनाधिनाथः करपञ्जरस्पृशा ॥ १२९ ॥</l>
        </lg>
        <lg xml_id="NshdCrt.1.130">
          <l>धिगस्तु तृष्णातरलं भवन्मनः समीक्ष्य पक्षान्मम हेमजन्मनः ।</l>
          <l>तवार्णवस्येव तुषारसीकरैर्भवेदमीभिः कमलोदयः कियान् ॥ १३० ॥</l>
        </lg>
        <lg xml_id="NshdCrt.1.131">
          <l>न केवलं प्राणिवधो वधो मम त्वदीक्षणाद्विश्वसितान्तरात्मनः ।</l>
          <l>विगर्हितं धर्मधनैर्निबर्हणं विशिष्य विश्वासजुषां द्विषामपि ॥ १३१ ॥</l>
        </lg>
        <lg xml_id="NshdCrt.1.132">
          <l>पदेपदे सन्ति भटा रणोद्भटा नतेषु हिंसारस एष पूर्यते ।</l>
          <l>धिगीदृशं ते नृपते कुविक्रमं कृपाश्रये यः कृपणे पतत्रिणि ॥ १३२ ॥</l>
        </lg>
        <lg xml_id="NshdCrt.1.133">
          <l>फलेन मूलेन च वारिभूरुहां मुनेरिवेत्थं मम यस्य वृत्तयः ।</l>
          <l>त्वयाद्य त्वस्मिन्नपि दण्डधारिणा कथं न पत्या धरणी हृणीयते ॥ १३३ ॥</l>
        </lg>
        <lg xml_id="NshdCrt.1.134">
          <l>इतीदृशैस्तं विरचय्य वाङ्मयैः सचित्रवैलक्ष्यकृपं नृपं खगः ।</l>
          <l>दयासमुद्रे स तदाशयेऽतिथीचकार कारुण्यरसापगा गिरः ॥ १३४ ॥</l>
        </lg>
        <lg xml_id="NshdCrt.1.135">
          <l>मदेकपुत्राजननी जरातुरा नवप्रसूतिर्वरटा तपस्विनी ।</l>
          <l>गतिस्तयोरेष जनस्तमर्दयन्नहो विधे त्वां करुणा रुणद्धि न ॥ १३५ ॥</l>
        </lg>
        <lg xml_id="NshdCrt.1.136">
          <l>मुहूर्तमात्रं भवनिन्दया दयासखाः सखायः स्रवदश्रवो मम ।</l>
          <l>निवृत्तिमेष्यन्ति परं दुरुत्तरस्त्वयैव मातः सुतशोकसागरः ॥ १३६ ॥</l>
        </lg>
        <lg xml_id="NshdCrt.1.137">
          <l>मदर्थसंदेशमृणालमन्थरः प्रियः कियद्दूर इति त्वयोदिते ।</l>
          <l>विलोकयन्त्या रुदतोऽथ पक्षिणः प्रिये स कीदृग्भविता तव क्षणः ॥ १३७ ॥</l>
        </lg>
        <lg xml_id="NshdCrt.1.138">
          <l>कथं विधातर्मयि पाणिपङ्कजात्तव प्रियाशैत्यमृदुत्वशिल्पिनः ।</l>
          <l>वियोक्ष्यते वल्लभयेति निर्गता लिपिर्ललाटंतपनिष्ठुराक्षरा ॥ १३८ ॥</l>
        </lg>
        <lg xml_id="NshdCrt.1.139">
          <l>अयि स्वयूथ्यैरशनिक्षतोपमं ममाद्य वृत्तान्तमिमं बतोदिता ।</l>
          <l>मुखानि लोलाक्षि दिशामसंशयं दशापि शून्यानि विलोकयिष्यसि ॥ १३९ ॥</l>
        </lg>
        <lg xml_id="NshdCrt.1.140">
          <l>ममैव शोकेन विदीर्णवक्षसा त्वया विचित्राङ्गि विपद्यते यदि ।</l>
          <l>तदास्मि दैवेन हतोऽपि हा हतः स्फुटं यतस्ते शिशवः परासवः ॥ १४० ॥</l>
        </lg>
        <lg xml_id="NshdCrt.1.141">
          <l>तवापि हाहा विरहात्क्षुधाकुलाः कुलायकूलेषु विलुठ्य तेषु ते ।</l>
          <l>चिरेण लब्धा बहुभिर्मनोरथैर्गताः क्षणेनास्फुटीतेक्षणा मम ॥ १४१ ॥</l>
        </lg>
        <lg xml_id="NshdCrt.1.142">
          <l>सुताः कमाहूय चिराय चुंकृतैर्विधाय कम्प्राणि मुखानि कं प्रति ।</l>
          <l>कथासु शिष्यध्वमिति प्रमील्य स स्नुतस्य सेकाद्बुबुधे नृपाश्रुणः ॥ १४२ ॥</l>
        </lg>
        <lg xml_id="NshdCrt.1.143">
          <l>इत्थममुं विलपन्तममुञ्चद्दीनदयालुतयावनिपालः ।</l>
          <l>रूपमदर्शि धृतोऽसि यदर्थं गच्छ यथेच्छमथेत्यभिधाय ॥ १४३ ॥</l>
        </lg>
        <lg xml_id="NshdCrt.1.144">
          <l>आनन्दजाश्रुभिरनुस्रियमाणमार्गान्प्राक्शोकनिर्गमितनेत्रपयःप्रवाहान् ।</l>
          <l>चक्रे स चक्रनिभचङ्क्रमणच्छलेन नीराजनां जनयतां निजबान्धवानाम् ॥ १४४ ॥</l>
        </lg>
        <lg xml_id="NshdCrt.1.145">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>तच्चिन्तामणिमन्त्रचिन्तनफले शृङ्गारभङ्ग्या महाकाव्ये चारुणि नैषधीयचरिते सर्गोऽयमादिर्गतः ॥ १४५ ॥</l>
        </lg>
      </div>
      <div n="2" type="sarga">
        <head>द्बितीयः सर्गः</head>
        <lg xml_id="NshdCrt.2.1">
          <l>अधिगत्य जगत्यधीश्वरादथ मुक्तिं पुरुषोत्तमात्ततः ।</l>
          <l>वचसामपि गोचरो न यः स तमानन्दमविन्दत द्विजः ॥ १ ॥</l>
        </lg>
        <lg xml_id="NshdCrt.2.2">
          <l>अधुनीत खगः स नैकधा तनुमुत्फुल्लतनूरुहीकृताम् ।</l>
          <l>करयन्त्रणदन्तुरान्तरे व्यलिखच्चञ्चुपुटेन पक्षती ॥ २ ॥</l>
        </lg>
        <lg xml_id="NshdCrt.2.3">
          <l>अयमेकतमेन पक्षतेरधिमध्योर्ध्वगजङ्घमङ्घ्रिणा ।</l>
          <l>स्खलनक्षण एव शिश्रिये द्रुतकण्डूयितमौलिरालयम् ॥ ३ ॥</l>
        </lg>
        <lg xml_id="NshdCrt.2.4">
          <l>स गरुद्वनदुर्गदुर्ग्रहान्कटु कीटान्दशतः सतः क्वचित् ।</l>
          <l>नुनुदे तनुकण्डु पण्डितः पटुचञ्चूपुटकोटिकुट्टनैः ॥ ४ ॥</l>
        </lg>
        <lg xml_id="NshdCrt.2.5">
          <l>अयमेत्य तडाकनीडजैर्लघु पर्यव्रियताथ शाङ्कितैः ।</l>
          <l>उदडीयत वैकृतात्करग्रहजादस्य विकस्वरस्वरैः ॥ ५ ॥</l>
        </lg>
        <lg xml_id="NshdCrt.2.6">
          <l>वहतो बहुशैवलक्ष्मता धृतरुद्राक्षमधुव्रतं खगः ।</l>
          <l>स नलस्य ययौ करं पुनः सरसः कोकनदभ्रमादिव ॥ ६ ॥</l>
        </lg>
        <lg xml_id="NshdCrt.2.7">
          <l>पतगश्चिरकाललालनादतिविश्रम्भमवापितो नु सः ।</l>
          <l>अतुलं विदधे कुतूहलं भुजमेतस्य भजन्महीभुजः ॥ ७ ॥</l>
        </lg>
        <lg xml_id="NshdCrt.2.8">
          <l>नृपमानसमिष्टमानसः स निमज्जत्कुतुकामृतोर्मिषु ।</l>
          <l>अवलम्बितकर्णशष्कुलीकलसीकं रचयन्नवोचत ॥ ८ ॥</l>
        </lg>
        <lg xml_id="NshdCrt.2.9">
          <l>मृगया न विगीयते नृपैरपि धर्मागममर्मपारगैः ।</l>
          <l>स्मरसुन्दर मां यदत्यजस्तव धर्मः सदयोदयोज्ज्वलः ॥ ९ ॥</l>
        </lg>
        <lg xml_id="NshdCrt.2.10">
          <l>अबलस्वकुलाशिनो झषान्निजनीडद्रुमपीडिनः खगान् ।</l>
          <l>अनवद्यतृणार्दिनो मृगान्मृगयाघाय न भूभुजां घ्नताम् ॥ १० ॥</l>
        </lg>
        <lg xml_id="NshdCrt.2.11">
          <l>यदवादिषमप्रियं तव प्रियमाधाय नुनुत्सुरस्मि तत् ।</l>
          <l>कृतमातपसंज्वरं तरोरभिवृष्यामृतमंशुमानिव ॥ ११ ॥</l>
        </lg>
        <lg xml_id="NshdCrt.2.12">
          <l>उपनम्रमयाचितं हितं प्रतिहर्तुं न तवापि सांप्रतम् ।</l>
          <l>करकल्पजनान्तराद्विधेः शुचितः प्रापि स हि प्रतिग्रहः ॥ १२ ॥</l>
        </lg>
        <lg xml_id="NshdCrt.2.13">
          <l>पतगेन मया जगत्पतेरुपकृत्यै तव किं प्रभूयते ।</l>
          <l>इति वेद्मि न तु त्यजन्ति मां तदपि प्रत्युपकर्तुमर्तयः ॥ १३ ॥</l>
        </lg>
        <lg xml_id="NshdCrt.2.14">
          <l>अचिरादुपकर्तुराचरेदथवात्मौपयिकीमुपक्रियाम् ।</l>
          <l>पृथुरित्थमथाणुरस्तु सा न विशेषे विदुषामिह ग्रहः ॥ १४ ॥</l>
        </lg>
        <lg xml_id="NshdCrt.2.15">
          <l>भविता न विचारचारु चेत्तदपि श्रव्यमिदं मदीरितम् ।</l>
          <l>खगवागियमित्यतोऽपि किं न मुदं धास्यति कीरगीरिव ॥ १५ ॥</l>
        </lg>
        <lg xml_id="NshdCrt.2.16">
          <l>स जयत्यरिसार्थसार्थकीकृतनामा किल भीमभूपतिः ।</l>
          <l>यमवाप्य विदर्भभूः प्रभुं हसति द्यामपि शक्रभर्तृकाम् ॥ १६ ॥</l>
        </lg>
        <lg xml_id="NshdCrt.2.17">
          <l>दमनादमनाक्प्रसेदुषास्तनयां तथ्यगिरस्तपोधनात् ।</l>
          <l>वरमाप स दिष्टविष्टपत्रितयानन्यसदृग्गुणोदयाम् ॥ १७ ॥</l>
        </lg>
        <lg xml_id="NshdCrt.2.18">
          <l>भुवनत्रयसुभ्रुवामसौ दमयन्ती कमनीयतामदम् ।</l>
          <l>उदियाय यतस्तनुश्रिया दमयन्तीति ततोऽभिधां दधौ ॥ १८ ॥</l>
        </lg>
        <lg xml_id="NshdCrt.2.19">
          <l>श्रियमेव परं धराधिपाद्गुणसिन्धोरुदितामवेहि ताम् ।</l>
          <l>व्यवधावपि वा विधोः कलां मृडचूडानिलयां न वेद कः ॥ १९ ॥</l>
        </lg>
        <lg xml_id="NshdCrt.2.20">
          <l>चिकुरप्रकरा जयन्ति ते विदुषी मूर्धनि सा बिभर्ति यान् ।</l>
          <l>पशुनाप्यपुरस्कृतेन तत्तुलनामिच्छतु चामरेण कः ॥ २० ॥</l>
        </lg>
        <lg xml_id="NshdCrt.2.21">
          <l>स्वदृशोर्जनयन्ति सान्त्वनां खुरकण्डूयनकैतवान्मृगाः ।</l>
          <l>जितयोरुदयत्प्रमीलयोस्तदखर्वेक्षणशोभया भया ॥ २१ ॥</l>
        </lg>
        <lg xml_id="NshdCrt.2.22">
          <l>अपि लोकयुगं दृशावपि श्रुतदृष्टा रमणीगुणा अपि ।</l>
          <l>शृउतिगामितया दमस्वसुर्व्यतिभाते सुतरां धरापते ॥ २२ ॥</l>
        </lg>
        <lg xml_id="NshdCrt.2.23">
          <l>नलिनं मलिनं विवृण्वती पृषतीमस्पृशती तदीक्षणे ।</l>
          <l>अपि खञ्जनमज्ञनाञ्चिते विदधाते रुचिगर्वदुर्विधम् ॥ २३ ॥</l>
        </lg>
        <lg xml_id="NshdCrt.2.24">
          <l>अधरं किल बिम्बनामकं फलमस्मादिति भव्यमन्वयम् ।</l>
          <l>लभतेऽधरबिम्बमित्यदः पदमस्या रदनच्छदं वदत् ॥ २४ ॥</l>
        </lg>
        <lg xml_id="NshdCrt.2.25">
          <l>हतसारमिवेन्दुमण्डलं दमयन्तीवदनाय वेधसा ।</l>
          <l>कृतमध्यबिलं विलोक्यते धृतगम्भीरखनीखनीलिम ॥ २५ ॥</l>
        </lg>
        <lg xml_id="NshdCrt.2.26">
          <l>धृतलाञ्छनगोमयाञ्चनं विधुमालेपनपाण्डुरं विधिः ।</l>
          <l>भ्रमयत्युचितं विदर्भजानननीराजनवर्धमानकम् ॥ २६ ॥</l>
        </lg>
        <lg xml_id="NshdCrt.2.27">
          <l>सुषमाविषये परीक्षणे निखिलं पद्ममभाजि तन्मुखात् ।</l>
          <l>अधुनापि न भङ्गलक्षणं सलिलोन्मज्जनमुज्झति स्फुटम् ॥ २७ ॥</l>
        </lg>
        <lg xml_id="NshdCrt.2.28">
          <l>धनुषी रतिपञ्चबाणयोरुदिते विश्वजयाय तद्भ्रुवौ ।</l>
          <l>नैलिकेन तदुच्चनासिके त्वयि नालीकविमुक्तिकामयोः ॥ २८ ॥</l>
        </lg>
        <lg xml_id="NshdCrt.2.29">
          <l>सदृशी तव शूर सा परं जलदुर्गस्थमृणालजिद्भुजा ।</l>
          <l>अपि मित्त्रजुषां सरोरुहां गृहयालुः करलीलया श्रियः ॥ २९ ॥</l>
        </lg>
        <lg xml_id="NshdCrt.2.30">
          <l>वयसी शिशुतातदुत्तरे सुदृशि स्वाभिविधिं विधित्सुनी ।</l>
          <l>विधिनापि न रोमरेखया कृतसीम्नी प्रविभज्य रज्यतः ॥ ३० ॥</l>
        </lg>
        <lg xml_id="NshdCrt.2.31">
          <l>अयि तद्वपुषि प्रसर्पतोर्गमिते कान्तिझरैरगाधताम् ।</l>
          <l>स्मरयौवनयोः खलु द्वयोः प्लवकुम्भौ भवतः कुचावुभौ ॥ ३१ ॥</l>
        </lg>
        <lg xml_id="NshdCrt.2.32">
          <l>कलसे निजहेतुदण्डजः किमु चक्रभ्रमकारितागुणः ।</l>
          <l>स तदुञ्चकुचौ भवन्प्रभाझरचक्रभ्रममातनोति यत् ॥ ३२ ॥</l>
        </lg>
        <lg xml_id="NshdCrt.2.33">
          <l>भजते खलु षण्मुखं शिखी चिकुरैर्निर्मितबर्हगर्हणः ।</l>
          <l>अपि जम्भरिपुं दमस्वसुर्जितकुम्भः कुचशोभयेभराट् ॥ ३३ ॥</l>
        </lg>
        <lg xml_id="NshdCrt.2.34">
          <l>उदरं नतमध्यपृष्टतास्फुटदङ्गुष्ठपदेन मुष्टिना ।</l>
          <l>चतुरङ्गुलमध्यनिर्गतत्रिवलिभ्राजि कृतं दमस्वसुः ॥ ३४ ॥</l>
        </lg>
        <lg xml_id="NshdCrt.2.35">
          <l>उदरं परिमाति मुष्ट्षिना कुतुकी कोऽपि दमस्वसुः किमु ।</l>
          <l>धृततच्चतुरङ्गुलीव यद्वलिभिर्भाति सहेमकाञ्चिभिः ॥ ३५ ॥</l>
        </lg>
        <lg xml_id="NshdCrt.2.36">
          <l>पृथुवर्तुलतन्नितम्बकृन्मिहिरस्यन्दनशिल्पशिक्षया ।</l>
          <l>विधिरेककचक्रचारिणं किमु निर्मित्सति मान्मथं रथम् ॥ ३६ ॥</l>
        </lg>
        <lg xml_id="NshdCrt.2.37">
          <l>तरुमूरुयुगेन सुन्दरी किमु रम्भां परिणाहिना परम् ।</l>
          <l>तरुणीमपि जुष्णुरेव तां धनदापत्यतपः फलस्तनीम् ॥ ३७ ॥</l>
        </lg>
        <lg xml_id="NshdCrt.2.38">
          <l>जलजे रविसेवयेव ये पदमेतत्पदतामवापतुः ।</l>
          <l>ध्रुवमेत्य रुतः सहंसकीकुरुतस्ते विधिपत्त्रदंपती ॥ ३८ ॥</l>
        </lg>
        <lg xml_id="NshdCrt.2.39">
          <l>श्रितपुण्यसरः सरित्कथं न समाधिक्षपिताखिलक्षपम् ।</l>
          <l>जलजं गतिमेतु मञ्जुलां दमयन्तीपदनाम्नि जन्मनि ॥ ३९ ॥</l>
        </lg>
        <lg xml_id="NshdCrt.2.40">
          <l>सरसीः परिशीलितुं मया गमिकर्मीकृतनैकनीवृता ।</l>
          <l>अतिथित्वमनायि सा दृशोः सदसत्संशयगोचरोदरी ॥ ४० ॥</l>
        </lg>
        <lg xml_id="NshdCrt.2.41">
          <l>अवधृत्य दिवोऽपि यौवतैर्न सहाधीतवतीमिमामहम् ।</l>
          <l>कतमस्तु विधातुराशये पतिरस्या वसतीत्यचिन्तयम् ॥ ४१ ॥</l>
        </lg>
        <lg xml_id="NshdCrt.2.42">
          <l>अनुरूपमिमं निरूपयन्नथ सर्वेष्वपि पूर्वपक्षताम् ।</l>
          <l>युवसु व्यपनेतुमक्षमस्त्वयि सिद्धान्तधियं न्यवेशयम् ॥ ४२ ॥</l>
        </lg>
        <lg xml_id="NshdCrt.2.43">
          <l>अनया तव रूपसीमया कृतसंस्कारविबोधनस्य मे ।</l>
          <l>चिरमप्यवलोकिताद्य सा स्मृतिमारूढवती शुचिस्मिता ॥ ४३ ॥</l>
        </lg>
        <lg xml_id="NshdCrt.2.44">
          <l>त्वयि वीर विराजते परं दमयन्तीकिलकिञ्चितं किल ।</l>
          <l>तरुणीस्तन एव दीप्यते मणिहारावलिरामणीयकम् ॥ ४४ ॥</l>
        </lg>
        <lg xml_id="NshdCrt.2.45">
          <l>तव रूपमिदं तया विना विफलं पुष्पमिवावकेशिनः ।</l>
          <l>इयमृद्धधना वृथावनी स्ववनी संप्रवदत्पिकापि ॥ ४५ ॥</l>
        </lg>
        <lg xml_id="NshdCrt.2.46">
          <l>अनया सुरकाम्यमानया सह योगः सुलभस्तु न त्वया ।</l>
          <l>घनसंवृतयाम्बुदागमे कुमुदेनेव निशाकरत्विषा ॥ ४६ ॥</l>
        </lg>
        <lg xml_id="NshdCrt.2.47">
          <l>तदहं विदधे तथातथा दमयन्त्याः सविधे तव स्तवम् ।</l>
          <l>हृदये निहितस्तया भवानपि नेन्द्रेण यथापनीयते ॥ ४७ ॥</l>
        </lg>
        <lg xml_id="NshdCrt.2.48">
          <l>तव संमितिमेव केवलामिधगन्तुं धिगिदं निवेदितम् ।</l>
          <l>ब्रुवते हि फलेन साधवो न तु कण्ठेन निजोपयोगिताम् ॥ ४८ ॥</l>
        </lg>
        <lg xml_id="NshdCrt.2.49">
          <l>तदिदं विशदं वचोमृतं परिपीयाभ्युदितं द्विजाधिपात् ।</l>
          <l>अतितृप्ततया विनिर्ममे स तदुद्गारमिव स्मितं सितम् ॥ ४९ ॥</l>
        </lg>
        <lg xml_id="NshdCrt.2.50">
          <l>परिमृज्य भुजाग्रजन्मना पतगं कोकनदेन नैषधः ।</l>
          <l>मृदु तस्य मुदेऽकिरद्गिरः प्रियवादामृतकूपकण्ठजाः ॥ ५० ॥</l>
        </lg>
        <lg xml_id="NshdCrt.2.51">
          <l>न तुलाविषये तवाकृतिर्न वचोवर्त्मनि ते सुशीलता ।</l>
          <l>त्वदुदाहरणाकृतौ गुणा इति सामुद्रकसारमुद्रणा ॥ ५१ ॥</l>
        </lg>
        <lg xml_id="NshdCrt.2.52">
          <l>न सुवर्णमयी तनुः परं ननु किं वागपि तावकी तथा ।</l>
          <l>न परं पथि पक्षपातितानवलम्बे किमु मादृशेऽपि सा ॥ ५२ ॥</l>
        </lg>
        <lg xml_id="NshdCrt.2.53">
          <l>भृशतापभृता मया भवान्मरुदासादि तुषारसारवान् ।</l>
          <l>धनिनामितरः सतां पुनर्गुणवत्संनिधिरेव सन्निधिः ॥ ५३ ॥</l>
        </lg>
        <lg xml_id="NshdCrt.2.54">
          <l>शतशः शृउतिमागतैव सा त्रिजगन्मोहमहौषधिर्मम ।</l>
          <l>अमुना तव शंसितेन तु स्वदृशैवाधिगतामवैमि ताम् ॥ ५४ ॥</l>
        </lg>
        <lg xml_id="NshdCrt.2.55">
          <l>अखिलं विदुषामनाविलं सुहृदा च स्वहृदा च पश्यताम् ।</l>
          <l>सविधेऽपि नसूक्ष्मसाक्षिणीवदनालंकृतिमात्रमक्षिणी ॥ ५५ ॥</l>
        </lg>
        <lg xml_id="NshdCrt.2.56">
          <l>अमितं मधु तत्कथा मम श्रवणप्राघुणकीकृता जनैः ।</l>
          <l>मदनानलबोधने भवेत्खग धाय्या धिगधैर्यधारिणः ॥ ५६ ॥</l>
        </lg>
        <lg xml_id="NshdCrt.2.57">
          <l>विषमो मलयाहिमण्डलीविषफूत्कारमयो मयोहितः ।</l>
          <l>खग कालकलत्रदिग्भवः पवनस्तद्विरहानलैधसा ॥ ५७ ॥</l>
        </lg>
        <lg xml_id="NshdCrt.2.58">
          <l>प्रतिमासमसौ निशापतिः खग संगच्छति यद्दिनाधिपम् ।</l>
          <l>किमु तीव्रतरैस्ततः करैर्मम दाहाय स धैर्यतस्करैः ॥ ५८ ॥</l>
        </lg>
        <lg xml_id="NshdCrt.2.59">
          <l>कुसुमानि यदि स्मरेषवो न तु वज्रं विषवल्लिजानि तत् ।</l>
          <l>हृदयं यदमूमुहन्नमूर्मम यच्चातितरामतीतपन् ॥ ५९ ॥</l>
        </lg>
        <lg xml_id="NshdCrt.2.60">
          <l>तदिहानवधौ निमज्जतो मम कंदर्पशराधिनीरधौ ।</l>
          <l>भव पोत इवावलम्बनं विधिनाकस्मिकसृष्टसंनिधिः ॥ ६० ॥</l>
        </lg>
        <lg xml_id="NshdCrt.2.61">
          <l>अथवा भवतः प्रवर्तना न कथं पिष्टमियं पिनष्टि नः ।</l>
          <l>स्वत एव सतां परार्थता ग्रहणानां हि यथा यथाऋथता ॥ ६१ ॥</l>
        </lg>
        <lg xml_id="NshdCrt.2.62">
          <l>तव वर्त्मनि वर्ततां शिवं पुनरस्तु त्वरितं समागमः ।</l>
          <l>अयि साधय साधयेप्सितं स्मरणीयाः समये वयं वयः ॥ ६२ ॥</l>
        </lg>
        <lg xml_id="NshdCrt.2.63">
          <l>इति तं स विसृज्य धैर्यवान्नृपतिः सूनृतवाग्बृहस्पतिः ।</l>
          <l>अविशद्वनवेश्म विस्मितः स्मृतिलग्नैः कलहंसशंसितैः ॥ ६३ ॥</l>
        </lg>
        <lg xml_id="NshdCrt.2.64">
          <l>अथ भीमसुतावलोकनैः सफलं कर्तुमहस्तदेव सः ।</l>
          <l>क्षितिमण्डलमण्डनायितं नगरं कुण्डिनमण्डजो ययौ ॥ ६४ ॥</l>
        </lg>
        <lg xml_id="NshdCrt.2.65">
          <l>प्रथमं पथि लोचनातिर्थि पथिकाप्रार्थितसिद्धिशंसिनम् ।</l>
          <l>कलसं जलसंभृतं पुरः कलहंसः कलयांबभूव सः ॥ ६५ ॥</l>
        </lg>
        <lg xml_id="NshdCrt.2.66">
          <l>अवलम्ब्य दिदृक्षयाम्बरे क्षणमाश्चर्यरसालसं गतम् ।</l>
          <l>स विलासवनेऽवनीभृतः फलमैक्षिष्ट रसालसंगतम् ॥ ६६ ॥</l>
        </lg>
        <lg xml_id="NshdCrt.2.67">
          <l>नभसः कलभैरुपासितं जलदैर्भूरितरक्षुपं नगम् ।</l>
          <l>स ददर्श पतङ्गपुंगवो विटपच्छन्नतरक्षुपन्नगम् ॥ ६७ ॥</l>
        </lg>
        <lg xml_id="NshdCrt.2.68">
          <l>स ययौ धुतपक्षतिः क्षणं क्षणमूर्ध्वायनदुर्विभावनः ।</l>
          <l>विततीकृतनिश्चलच्छदः क्षणमालोककदत्तकौतुकः ॥ ६८ ॥</l>
        </lg>
        <lg xml_id="NshdCrt.2.69">
          <l>तदूदीधितिधारया रयाद्गतया लोकविलोकनामसौ ।</l>
          <l>छदहेम कषन्निवालसत्कषपाषाणनिभे नभस्तले ॥ ६९ ॥</l>
        </lg>
        <lg xml_id="NshdCrt.2.70">
          <l>विनमद्भिरधः स्थितैः खगैर्झटिति श्येननिपातशङ्किभिः ।</l>
          <l>स निरैक्षि दृशैकयोपरि स्यदझांकारितपत्रपद्धतिः ॥ ७० ॥</l>
        </lg>
        <lg xml_id="NshdCrt.2.71">
          <l>ददृशे न जनेन यन्नसौ भुवि तच्छायमवेक्ष्य तत्क्षणात् ।</l>
          <l>दिवि दिक्षु वितीर्णचक्षुषा पृथुवेगद्रुतमुक्तदृक्पथः ॥ ७१ ॥</l>
        </lg>
        <lg xml_id="NshdCrt.2.72">
          <l>न सगोत्रजमन्ववादि वा गतिवेगप्रसरद्रुचा रुतम् ॥ ७२ ॥</l>
        </lg>
        <lg xml_id="NshdCrt.2.73">
          <l>अथ भीमभुजेन पालिता नगरी मञ्चुरसौ धराजिता ।</l>
          <l>पतगस्य जगाम दृक्पथं हरशैलोपमसौधराजिता ॥ ७३ ॥</l>
        </lg>
        <lg xml_id="NshdCrt.2.74">
          <l>दयितं प्रति यत्र संतता रतिहासा इव रेजिरे भुवः ।</l>
          <l>स्फटिकोपलविग्रहा गृहाः शशभृद्भित्तनिरङ्कभित्तयः ॥ ७४ ॥</l>
        </lg>
        <lg xml_id="NshdCrt.2.75">
          <l>नृपनीलमणीगृहत्विषामुपधेर्यत्र भयेन भास्वतः ।</l>
          <l>शरणार्थमुवास वासरेऽप्यसदावृत्त्युदयत्तमं तमः ॥ ७५ ॥</l>
        </lg>
        <lg xml_id="NshdCrt.2.76">
          <l>सितदीप्रमणिप्रकल्पिते यद्गारे हसदङ्करोदसि ।</l>
          <l>निखिलान्निशि पूर्णिमा तिथीनुपतस्थेऽतिथिरेकिका तिथिः ॥ ७६ ॥</l>
        </lg>
        <lg xml_id="NshdCrt.2.77">
          <l>सुदतीजनमज्जनार्पितैर्घुसृणैर्यत्र कषायिताशया ।</l>
          <l>न निशाखिलयापि वापिका प्रससाद ग्रहिलेव मानिनी ॥ ७७ ॥</l>
        </lg>
        <lg xml_id="NshdCrt.2.78">
          <l>क्षणनीरवया यया निशि श्रितवप्रावलियोगपट्टया ।</l>
          <l>मणिवेश्ममयं स्म निर्मलं किमपि ज्योतिरबाह्यमिज्यते ॥ ७८ ॥</l>
        </lg>
        <lg xml_id="NshdCrt.2.79">
          <l>विललास जलाशयोदरे क्वचन द्यौरनुविम्बितेव या ।</l>
          <l>परिखाकपटस्फुटस्फुरत्प्रतिबिम्बानवलम्बिताम्बुनि ॥ ७९ ॥</l>
        </lg>
        <lg xml_id="NshdCrt.2.80">
          <l>व्रजते दिवि यद्गृहावलीचलचेलाञ्चलदण्डताडनाः ।</l>
          <l>व्यतरन्नरुणाय विश्रमं सृजते हेलिहयालिकालनाम् ॥ ८० ॥</l>
        </lg>
        <lg xml_id="NshdCrt.2.81">
          <l>क्षितिगर्भधराम्बरालयैस्तलमध्योपरिपूरिणां पृथक् ।</l>
          <l>जगतां किल याखिलाद्भुताजनि सारैर्निजचिह्नधारिभिः ॥ ८१ ॥</l>
        </lg>
        <lg xml_id="NshdCrt.2.82">
          <l>दधदम्बुदनीलकण्ठतां वहदत्यच्छसुधोज्ज्वलं वपुः ।</l>
          <l>कथमृच्छतु यत्र नाम न क्षितिभृन्मन्दिरमिन्दुमौलिताम् ॥ ८२ ॥</l>
        </lg>
        <lg xml_id="NshdCrt.2.83">
          <l>बहुरूपकशालभञ्जिकामुखचन्द्रेषु कलङ्करङ्कवः ।</l>
          <l>यदनेककसौधकंधराहरिभिः कुक्षिगतीकृता इव ॥ ८३ ॥</l>
        </lg>
        <lg xml_id="NshdCrt.2.84">
          <l>बलिसद्मदिवं स तथ्यवागुपरि स्माह दिवोऽपि नारदः ।</l>
          <l>अधराथ कृता ययेव सा विपरीताजनि भूविभूषया ॥ ८४ ॥</l>
        </lg>
        <lg xml_id="NshdCrt.2.85">
          <l>प्रतिहट्टपथे घरट्टजात्पथिकाह्वानदसक्तुसौरभैः ।</l>
          <l>कलहान्न घनान्यदुत्थितादधुनाप्युज्झति घर्घरस्वरः ॥ ८५ ॥</l>
        </lg>
        <lg xml_id="NshdCrt.2.86">
          <l>वरणः कनकस्य मानिनीं दिवमङ्कादमराद्रिरागताम् ।</l>
          <l>घनरत्नकपाटपक्षतिः परिरभ्यानुनयन्नुवास याम् ॥ ८६ ॥</l>
        </lg>
        <lg xml_id="NshdCrt.2.87">
          <l>अनलैः परिवेषमेत्य या ज्वलदर्कोपलवप्रजन्मभिः ।</l>
          <l>उदयं लयमन्तरा रवेरवहद्बाणपुरीपरार्ध्यताम् ॥ ८७ ॥</l>
        </lg>
        <lg xml_id="NshdCrt.2.88">
          <l>बहुकम्बुमणिर्वराटिकागणनाटत्करकर्कटोत्करः ।</l>
          <l>हिमवालुकयाच्छवालुकः पटु दध्वान यदापणार्णवः ॥ ८८ ॥</l>
        </lg>
        <lg xml_id="NshdCrt.2.89">
          <l>यदगारघटाट्टकुट्टिमस्रवदिन्दूपलतुन्दिलापया ।</l>
          <l>मुमुचे न पतिव्रतौचिती प्रतिचन्द्रोदयमभ्रगङ्गया ॥ ८९ ॥</l>
        </lg>
        <lg xml_id="NshdCrt.2.90">
          <l>रुचयोस्तमितस्य भास्वतः स्खलिता यत्र निरालयाः किल ।</l>
          <l>अनुसायमभुर्विलेपना पणकश्मीरजपण्यवीथयः ॥ ९० ॥</l>
        </lg>
        <lg xml_id="NshdCrt.2.91">
          <l>विततं वणिजापणेऽखिलं पणितुं यत्र जनेन वीक्ष्यते ।</l>
          <l>मुनिनेव मृकण्डुसूनुना जगतीवस्तु पुरोदरे हरेः ॥ ९१ ॥</l>
        </lg>
        <lg xml_id="NshdCrt.2.92">
          <l>सममेणमदैर्यदापणे तुलयन्सौरभलोभनिश्चलम् ।</l>
          <l>पणिता न जनारवैरवैदपि गुञ्जन्तमलिं मलीमसम् ॥ ९२ ॥</l>
        </lg>
        <lg xml_id="NshdCrt.2.93">
          <l>रविकान्तमयेन सेतुना सकलाहं ज्वलनाहितोष्मणा ।</l>
          <l>शिशिरे निशिगच्छतां पुरा चरणौ यत्र दुनोति नो हिमं ॥ ९३ ॥</l>
        </lg>
        <lg xml_id="NshdCrt.2.94">
          <l>विधुदीधितिजेन यत्पथं पयसा नैषधशीलशीतलम् ।</l>
          <l>शशिकान्तमयं तपागमे कलितीव्रस्तपति स्म नातपः ॥ ९४ ॥</l>
        </lg>
        <lg xml_id="NshdCrt.2.95">
          <l>परिखावलयच्छलेन या न परेषां ग्रहणस्य गोचरः ।</l>
          <l>फणिभाषितभाष्यफक्किकाविषमा कुण्डलनामवापिता ॥ ९५ ॥</l>
        </lg>
        <lg xml_id="NshdCrt.2.96">
          <l>मुखपाणिपदाक्ष्णी पङ्कजै रचिताङ्गेष्वपरेषु चम्पकैः ।</l>
          <l>स्वयमादित यत्र भीमजा स्मरपूजाकुसुमस्रजः श्रियम् ॥ ९६ ॥</l>
        </lg>
        <lg xml_id="NshdCrt.2.97">
          <l>जघनस्तनभारगौरवाद्वियदालम्ब्य विहर्तुमक्षमाः ।</l>
          <l>ध्रुवमप्सरसोऽवतीर्य यां शतमध्यासत तत्सखीजनः ॥ ९७ ॥</l>
        </lg>
        <lg xml_id="NshdCrt.2.98">
          <l>स्थितिशालिसमस्तवर्णतां न कथं चित्रमयी बिभर्तु या ।</l>
          <l>स्वरभेदमुपैतु या कथं कलितानल्पमुखारवा न वा ॥ ९८ ॥</l>
        </lg>
        <lg xml_id="NshdCrt.2.99">
          <l>स्वरुचारुणया पताकया दिनमर्केण समीयुषोत्तृषः ।</l>
          <l>लिलिहुर्बहुधा सुधाकरं निशि माणिक्यमया यदालयाः ॥ ९९ ॥</l>
        </lg>
        <lg xml_id="NshdCrt.2.100">
          <l>लिलिहे स्वरुचा पताकया निशि जिह्वानिभया सुधाकरम् ।</l>
          <l>श्रितमर्ककरैः पितासु यन्नृपसद्मामलपद्मरागजम् ॥ १०० ॥</l>
        </lg>
        <lg xml_id="NshdCrt.2.101">
          <l>अमृतद्युतिलक्ष्म पीतया मिलितं यद्वलभीपताकया ।</l>
          <l>वलयायितशेषशायिनः सखितामादित पीतवाससः ॥ १०१ ॥</l>
        </lg>
        <lg xml_id="NshdCrt.2.102">
          <l>अश्रान्तश्रुतिपाठपूतरसनाविर्भूतभूरिस्तवाजिह्मब्रह्ममुखौघविघ्नितनवस्वर्गक्रियाकेलिना ।</l>
          <l>पूर्वं गाधिसुतेन सामिघटिता मुक्ता नु मन्दाकिनी यत्प्रासाददुकूलवल्लिरनिलान्दोलैरखेलद्दिवि ॥ १०२ ॥</l>
        </lg>
        <lg xml_id="NshdCrt.2.103">
          <l>यदतिविमलनीलवेश्मरश्मिभ्रमरितभाः शुचिसौधवस्त्रवल्लिः ।</l>
          <l>अलभत शमन्स्वसुः शिशुत्वं दिवसकराङ्कतले चला लुठन्ति ॥ १०३ ॥</l>
        </lg>
        <lg xml_id="NshdCrt.2.104">
          <l>स्वप्राणेश्वरनर्महर्म्यकटकातिथ्यग्रहायोत्सुकं पाथोदं निजकेलिसौधशिखरादारुह्य यत्कामिनी ।</l>
          <l>साक्षादप्सरसो विमानकलितव्योमान एवाभवद्यन्न प्राप निमेषमभ्रतरसा यान्ती रसादध्वनि ॥ १०४ ॥</l>
        </lg>
        <lg xml_id="NshdCrt.2.105">
          <l>वैदर्भीकेलिशैले मरकतशिखरादुत्थितैरंशुदर्भैर्ब्रह्माण्डाघातभग्नस्यदजमदतया ह्रीधृतावाङ्मुखत्वैः ।</l>
          <l>कस्या नोत्तानगाया दिवि सुरसुरभेरास्यदेशं गताग्रैर्यद्गोग्रासप्रदानव्रतसुकृतमविश्रान्तमुज्जृम्भते स्म ॥ १०५ ॥</l>
        </lg>
        <lg xml_id="NshdCrt.2.106">
          <l>विधुकरपरिरम्भादात्मनिष्यन्दपूर्णैः शशिदृषदुपकॢप्तैरालवालैस्तरूणाम् ।</l>
          <l>विफलितजलसेकप्रक्रियागौरवेण व्यरचि स हृतचित्तस्तत्र भैमीवनेन ॥ १०६ ॥</l>
        </lg>
        <lg xml_id="NshdCrt.2.107">
          <l>अथ कनकपतत्त्रस्तत्र तां राजपुत्रीं सदसि सदृशभासां विस्फुरन्तीं सखीनाम् ।</l>
          <l>उडुपरिषादि मध्यस्थायिशीतांशुलेखानुकरणपटुलक्ष्मीमक्षिलक्षीचकार ॥ १०७ ॥</l>
        </lg>
        <lg xml_id="NshdCrt.2.108">
          <l>भ्रमणरयविकीर्णस्वर्णभासा खगेन क्वचन पतनयोग्यं देशमन्विष्यताधः ।</l>
          <l>मुखविधुमदसीयं सेवितुं लम्बमानः शशिपरिधिरिवोर्ध्वं मण्डलस्तेन तेने ॥ १०८ ॥</l>
        </lg>
        <lg xml_id="NshdCrt.2.109">
          <l>अनुभवति शचीत्थं सा घृताचीमुखाभिर्न सह सहचरीभिर्नन्दनानन्दमुच्चैः ।</l>
          <l>इति मतिरुदयासीत्पक्षिणः प्रेक्ष्य भैमीं विपिनभुवि सखीभिः सार्धमाबद्धकेलिम् ॥ १०९ ॥</l>
        </lg>
        <lg xml_id="NshdCrt.2.110">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>द्वैतीयीकतया मितोऽयमगमत्तस्य प्रबन्धे महाकाव्ये चारुणि नैषधीयचरिते सर्गो निसर्गोज्ज्वलः ॥ ११० ॥</l>
        </lg>
      </div>
      <div n="3" type="sarga">
        <head>तृतीयः सर्गः</head>
        <lg xml_id="NshdCrt.3.1">
          <l>आकुञ्चिताभ्यामथ पक्षतिभ्यां नभोविभागात्तरसावतीर्य ।</l>
          <l>निवेशदेशाततधूतपक्षः पपात भूमावुपभैमि हंसः ॥ १ ॥</l>
        </lg>
        <lg xml_id="NshdCrt.3.2">
          <l>आकस्मिकः पक्षपुटाहतायाः क्षितेस्तदा यः स्वन उच्चचार ।</l>
          <l>द्रागन्यविन्यस्तदृशः स तस्याः संभ्रान्तमन्तः करणं चकार ॥ २ ॥</l>
        </lg>
        <lg xml_id="NshdCrt.3.3">
          <l>नेत्राणि वैदर्भसुतासखीनां विमुक्ततत्तद्विषायग्रहाणि ।</l>
          <l>प्रापुस्तमेकं निरुपाख्यरूपं ब्रह्मेव चेतांसि यतव्रतानाम् ॥ ३ ॥</l>
        </lg>
        <lg xml_id="NshdCrt.3.4">
          <l>हंसं तनौ सन्निहितं चरन्तं मुनेर्मनोवृत्तिरिव स्विकायाम् ।</l>
          <l>ग्रहीतुकामादरिणा शयेन यत्नादसौ निश्चलतां जगाहे ॥ ४ ॥</l>
        </lg>
        <lg xml_id="NshdCrt.3.5">
          <l>तामिङ्गितैरप्यनुमाय मायामयं न भैम्या वियदुत्पपात ।</l>
          <l>तत्पाणिमात्मोपरिपातुकं तु मोघं वितेने प्लुतिलाघवेन ॥ ५ ॥</l>
        </lg>
        <lg xml_id="NshdCrt.3.6">
          <l>व्यर्थ्(कृतं पत्ररथेन तेन तथाऽवसाय व्यवसायमस्याः ।</l>
          <l>परस्परामर्पितहस्ततालं तत्कालमालीभिरहस्यतालम् ॥ ६ ॥</l>
        </lg>
        <lg xml_id="NshdCrt.3.7">
          <l>उच्चाटनीयः करतालिकानां दानादिदानीं भवतीभिरेषः ।</l>
          <l>यान्वेति मां द्रुह्यति मह्यमेव सात्रेत्युपालम्भि तयालिवर्गः ॥ ७ ॥</l>
        </lg>
        <lg xml_id="NshdCrt.3.8">
          <l>धृताल्पकोपा हसिते सखीनां छायेव भास्वन्तमभिप्रयातुः ।</l>
          <l>श्यामाथ हंसस्य करानवाप्तेर्मन्दाक्षलक्स्या लगति स्म पश्चात् ॥ ८ ॥</l>
        </lg>
        <lg xml_id="NshdCrt.3.9">
          <l>शस्ता न हंसाभिमुखी पुनस्ते यात्रेति ताभिश्छलहस्यमाना ।</l>
          <l>साह स्म नैवाशकुनीभवेन्मे भाविप्रियावेदक एष हंसः ॥ ९ ॥</l>
        </lg>
        <lg xml_id="NshdCrt.3.10">
          <l>हंसोऽप्यसौ हंसगतेः सुदत्याः पुरः पुरश्चारु चलन्बभासे ।</l>
          <l>वैलक्ष्यहेतोर्गतिमेतदीयामग्रेऽनुकृत्योपहसन्निवोच्चैः ॥ १० ॥</l>
        </lg>
        <lg xml_id="NshdCrt.3.11">
          <l>पदे पदे भाविनि भाविनी तं यथा करप्राप्यमवैति नूनम् ।</l>
          <l>तथा सखेलं चलता लतासु प्रतार्य तेनाचकृषे कृशाङ्गी ॥ ११ ॥</l>
        </lg>
        <lg xml_id="NshdCrt.3.12">
          <l>रुषा निषिद्धालिजनां यदैनां छायाद्वितीयां कलयांचकार ।</l>
          <l>तदा श्रमाम्भः कणभूषिताङ्गीं स कीरवन्मानुषवागवादीत् ॥ १२ ॥</l>
        </lg>
        <lg xml_id="NshdCrt.3.13">
          <l>अये कियद्यावदुपैषि दूरं व्यर्थं परिश्राम्यसि वा किमित्थम् ।</l>
          <l>उदेति ते भीरपि किं नु बाले विलोकयन्त्या न घना वनालीः ॥ १३ ॥</l>
        </lg>
        <lg xml_id="NshdCrt.3.14">
          <l>वृथार्पयन्तीमपथे पदं त्वां मरुल्ललत्पल्लवपाणिकम्पैः ।</l>
          <l>आलीव पश्य प्रतिषेधतीयं कपोतहुंकारगिरा वनाली ॥ १४ ॥</l>
        </lg>
        <lg xml_id="NshdCrt.3.15">
          <l>धार्यः कथंकारमहं भवत्या वियद्विहारी वसुधैकगत्या ।</l>
          <l>अहो शिशुत्वं तव खण्डितं न स्मरस्य सख्या वयसाप्यनेन ॥ १५ ॥</l>
        </lg>
        <lg xml_id="NshdCrt.3.16">
          <l>सहस्रपत्त्रासनपत्त्रहंस वंशस्य पत्त्राणि पतत्रिणः स्मः ।</l>
          <l>अस्मादृशां चाटुरसामृतानि स्वर्लोकलोकेतरदुर्लभानि ॥ १६ ॥</l>
        </lg>
        <lg xml_id="NshdCrt.3.17">
          <l>स्वर्गापगाहेममृणालिनीनां नालामृणालाग्रभुजो भजामः ।</l>
          <l>अन्नानुरूपां तनुरूपऋद्धिं कार्यं निदानाद्धि गुणानधीते ॥ १७ ॥</l>
        </lg>
        <lg xml_id="NshdCrt.3.18">
          <l>धातुर्नियोगादिह नैषघीयं लीलासरः सेवितुमागतेषु ।</l>
          <l>हैमेषु हंसेष्वहमेक एव भ्रमामि भूलोकविलोकनोत्कः ॥ १८ ॥</l>
        </lg>
        <lg xml_id="NshdCrt.3.19">
          <l>विधेः कदाचिद्भ्रमणीविलासे श्रमातुरेभ्यः स्वमहत्तरेभ्यः ।</l>
          <l>स्कन्धस्य विश्रान्तिमदां तदादि श्रम्यामि नाविश्रमविश्वगोऽपि ॥ १९ ॥</l>
        </lg>
        <lg xml_id="NshdCrt.3.20">
          <l>बन्धाय दिव्ये न तिरश्चि कश्चित्पाशादिरासादितपौरुषः स्यात् ।</l>
          <l>एकं विना मादृशि तन्नरस्य स्वर्भोगभाग्यं विरलोदयस्य ॥ २० ॥</l>
        </lg>
        <lg xml_id="NshdCrt.3.21">
          <l>इष्टेन पूर्तेन नलस्य वश्याः स्वर्भोगमत्रापि सृजन्त्यमर्त्याः ।</l>
          <l>महीरुहा दोहदसेकशक्तेराकालिकं कोरकमुद्गिरन्ति ॥ २१ ॥</l>
        </lg>
        <lg xml_id="NshdCrt.3.22">
          <l>सुवर्णशैलादवतीर्य तूऋणं स्वर्वाहिनीवारिकणावकीर्णैः ।</l>
          <l>तं वीजयामः स्मरकेलिकाले पक्षैर्नृपं चामरबद्धसख्यः ॥ २२ ॥</l>
        </lg>
        <lg xml_id="NshdCrt.3.23">
          <l>क्रियेत चेत्साधुविभक्तिचिन्ता व्यक्तिस्तदा सा प्रथमाभिधेया ।</l>
          <l>या स्वौजसां साधयितुं विलासैस्तावत्क्षमानामपदं बहु स्यात् ॥ २३ ॥</l>
        </lg>
        <lg xml_id="NshdCrt.3.24">
          <l>राजा स यज्वा विबुधव्रजत्रा कृत्वाध्वराज्योपमयैव राज्यम् ।</l>
          <l>भुङ्क्ते श्रितशृओत्रियसात्कृतश्रीः पूर्वं त्वहो शेषमशेषमन्त्यम् ॥ २४ ॥</l>
        </lg>
        <lg xml_id="NshdCrt.3.25">
          <l>दारिद्र्यदारिद्रविणौघवर्षैरमोघमेघव्रतमर्थिसार्थे ।</l>
          <l>संतुष्टमिष्टानि तमिष्टदेवं नाथन्ति के नाम न लोकनाथम् ॥ २५ ॥</l>
        </lg>
        <lg xml_id="NshdCrt.3.26">
          <l>अस्मत्किल श्रोत्रसुधां विधाय रम्भा चिरं भामतुलां नलस्य ।</l>
          <l>तत्रानुरक्ता तमनाप्य भेजे तन्नामगन्धान्नलकूबरं सा ॥ २६ ॥</l>
        </lg>
        <lg xml_id="NshdCrt.3.27">
          <l>स्वर्लोकमस्माभिरितः प्रयातैः केलीषु तद्गानगुणान्निपीय ।</l>
          <l>हा हेति गायन्यदशोचि तेन नाम्नैव हाहा हरिगायनोऽभूत् ॥ २७ ॥</l>
        </lg>
        <lg xml_id="NshdCrt.3.28">
          <l>शृण्वन्सदारस्तदुदारभावं हृष्यन्मुहुर्लोम पुलोमजायाः ।</l>
          <l>पुण्येन नालोकत लोकपालः प्रमोदबाष्पावृतनेत्रमालः ॥ २८ ॥</l>
        </lg>
        <lg xml_id="NshdCrt.3.29">
          <l>सापीश्वरे शृण्वति तद्गुणौघान्प्रसह्य चेतो हरतोऽर्धशंभुः ।</l>
          <l>अभूदपर्णाङ्गुलिरुद्धकर्णा कदा न कण्डूयनकैतवेन ॥ २९ ॥</l>
        </lg>
        <lg xml_id="NshdCrt.3.30">
          <l>अलं सजन्धर्मविधौ विधाता रुणद्धि मौनस्य मिषेण वाणीम् ।</l>
          <l>तत्कण्ठमालिङ्ग्य रसस्य तृप्तां न वेद तां वेदजडः स वक्राम् ॥ ३० ॥</l>
        </lg>
        <lg xml_id="NshdCrt.3.31">
          <l>श्रियस्तदालिङ्गनभूर्न भूता व्रतक्षतिः कापि पतिव्रतायाः ।</l>
          <l>समस्तभूतात्मतया न भूतं तद्भर्तुरीर्ष्याकलुषाणुनापि ॥ ३१ ॥</l>
        </lg>
        <lg xml_id="NshdCrt.3.32">
          <l>धिक् तं विधेः पाणिमजातलज्जं निर्माति यः पर्वणि पूर्णमिन्दुम् ।</l>
          <l>मन्ये स विशः स्मृततन्मुखश्रीः कृत्वार्धमौज्झद्धरमूर्ध्नि यस्तम् ॥ ३२ ॥</l>
        </lg>
        <lg xml_id="NshdCrt.3.33">
          <l>निलीयते ह्रीविधुरः स्वजैत्रं शृउत्वा विधुस्तस्य मुखं मुखान्नः ।</l>
          <l>सूरे समुद्रस्य कदापि पूरे कदाचिदभ्रभ्रमदभ्रगर्भे ॥ ३३ ॥</l>
        </lg>
        <lg xml_id="NshdCrt.3.34">
          <l>संज्ञाप्य नः स्वध्वजभृत्यवर्गान्दैत्यारिरत्यब्जुनलास्यनुत्यै ।</l>
          <l>तत्संकुचन्नाभिसरोजपीताद्धातुर्विलज्जं रमते रमायाम् ॥ ३४ ॥</l>
        </lg>
        <lg xml_id="NshdCrt.3.35">
          <l>रेखाभिरास्ये गणनादिवास्य द्वात्रिंशता दन्तमयीभिरन्तः ।</l>
          <l>चतुर्दशाष्टादश चात्र विद्या द्वेधापि सन्तीति शशंस वेधाः ॥ ३५ ॥</l>
        </lg>
        <lg xml_id="NshdCrt.3.36">
          <l>श्रियौ नरेन्द्रस्य निरीक्ष्य तस्य स्मरामरेन्द्रावपि न स्मरामः ।</l>
          <l>वासेन तस्मिन्क्षमयोश्च सम्यग्बुद्धौ न दध्मः खलु शेषबुद्धौ ॥ ३६ ॥</l>
        </lg>
        <lg xml_id="NshdCrt.3.37">
          <l>विना पतत्रं विनतातनूजैः समीरणैरीक्षणलक्षणीयैः ।</l>
          <l>मनोभिरासीदनणुप्रमाणैर्न लङ्घिता दिक्कतमा तदश्वैः ॥ ३७ ॥</l>
        </lg>
        <lg xml_id="NshdCrt.3.38">
          <l>संग्रामभूमीषु भवत्यरीणामस्रैर्नदीमातृकतां गतासु ।</l>
          <l>तद्बाणधारापवनाशनानां राजव्रजीयैरसुभिः सुभिक्षम् ॥ ३८ ॥</l>
        </lg>
        <lg xml_id="NshdCrt.3.39">
          <l>यशो यद्स्याजनि संयुगेषु कण्डूलभावं भजता भुजेन ।</l>
          <l>हेतोर्गुणादेव दिगापगालीकूलंकषत्वव्यसनं तदीयम् ॥ ३९ ॥</l>
        </lg>
        <lg xml_id="NshdCrt.3.40">
          <l>यदि त्रिलोकी गणनापरा स्यात्तस्याः समाप्तिर्यदि नायुषः स्यात् ।</l>
          <l>पारेपरार्धं गणितं यदि स्याद्गणेयनिः शेषगुणोऽपि स स्यात् ॥ ४० ॥</l>
        </lg>
        <lg xml_id="NshdCrt.3.41">
          <l>अवारितद्वारतया तिरश्चामन्तः पुरे तस्य निविश्य राज्ञः ।</l>
          <l>गतेषु रम्येष्वधिकं विशेषमध्यापयामः परमाणुमध्याः ॥ ४१ ॥</l>
        </lg>
        <lg xml_id="NshdCrt.3.42">
          <l>पीयूषधारानधराभिरन्तस्तासां रसोदन्वति मज्जयामः ।</l>
          <l>रम्भादिसौभाग्यरहः कथाभिः काव्येन काव्यं सृजतादृताभिः ॥ ४२ ॥</l>
        </lg>
        <lg xml_id="NshdCrt.3.43">
          <l>काभिर्न तत्राभिनवस्मराज्ञा विश्वासनिक्षेपवणिक् त्रियेऽहम् ।</l>
          <l>जिह्रेति यन्नैव कुतोऽपि तिर्यक्कश्चित्तिरश्चस्त्रपते न तेन ॥ ४३ ॥</l>
        </lg>
        <lg xml_id="NshdCrt.3.44">
          <l>वार्तापि नासत्यपि सान्यमेति योगादरन्ध्रे हृदि यं निरुन्धे ।</l>
          <l>विरञ्चिनानाननवादधौतसमाधिशास्त्रश्रुतिपूर्णकर्णः ॥ ४४ ॥</l>
        </lg>
        <lg xml_id="NshdCrt.3.45">
          <l>नलाश्रयेण त्रिदिवोपभोगं तवानवाप्यं लभते बतान्या ।</l>
          <l>कुमुद्वतीवेन्दुपरिग्रहेण ज्योत्स्नोत्सवं दुर्लभमम्बुजिन्या ॥ ४५ ॥</l>
        </lg>
        <lg xml_id="NshdCrt.3.46">
          <l>तन्नैषधानूढतया दुरापं शर्म त्वयास्मत्कृतचाटुजन्म ।</l>
          <l>रसालवन्या मधुपानुविद्धं सौभाग्यमप्राप्तवसन्तयेव ॥ ४६ ॥</l>
        </lg>
        <lg xml_id="NshdCrt.3.47">
          <l>तस्यैव वा यास्यसि किं न हस्तं दृष्टं मनः केन विधेः प्रविश्य ।</l>
          <l>अजातपाणिग्रहणासि तावद्रूपस्वरूपातिशयाश्रयश्च ॥ ४७ ॥</l>
        </lg>
        <lg xml_id="NshdCrt.3.48">
          <l>निशा शशाङ्कं शिवया गिरीशं शृइया हरिं योजयतः प्रतीतः ।</l>
          <l>विधेरपि स्वारसिकः प्रयासः परस्परं योग्यसमागमाय ॥ ४८ ॥</l>
        </lg>
        <lg xml_id="NshdCrt.3.49">
          <l>वेलातिगस्त्रैणगुणाब्धिवेणिर्न योगयोग्यासि नलेतरेण ।</l>
          <l>संदर्भ्यते दर्भगुणेन मल्लीमाला न मृद्वी भृशकर्कशेन ॥ ४९ ॥</l>
        </lg>
        <lg xml_id="NshdCrt.3.50">
          <l>विधिं वधूसृष्टिमपृच्छमेव तद्यानयुग्यो नलकेलियोग्याम् ।</l>
          <l>त्वन्नामवर्णा इव कर्णपीता मयास्य संक्रीडति चक्रिचक्रे ॥ ५० ॥</l>
        </lg>
        <lg xml_id="NshdCrt.3.51">
          <l>अन्येन पत्या त्वयि योजितायां विज्ञत्वकीर्त्या गतजन्मनो वा ।</l>
          <l>जनापवादार्णवमुत्तरीतुं विधा विधातुः कतमा तरीः स्यात् ॥ ५१ ॥</l>
        </lg>
        <lg xml_id="NshdCrt.3.52">
          <l>आस्तां तदप्रस्तुतचिन्तयालं मयासि तन्वि श्रमितातिवेलम् ।</l>
          <l>सोऽहं तदागः परिमार्ष्टुकामः किमीप्सितं ते विदधेऽभिधेहि ॥ ५२ ॥</l>
        </lg>
        <lg xml_id="NshdCrt.3.53">
          <l>इतीरयित्वा विरराम पत्त्री स राजपुत्रीहृदयं बुभुत्सुः ।</l>
          <l>ह्रदे गभीरे हृदि चावगाढे शंसन्ति कार्यावतरं हि सन्तः ॥ ५३ ॥</l>
        </lg>
        <lg xml_id="NshdCrt.3.54">
          <l>किंचित्तिरश्चीनविलोलमौलिर्विचिन्त्य वाच्यं मनसा मुहूर्तम् ।</l>
          <l>पतत्रिणं सा पृथिवीन्द्रपुत्री जगाद वक्त्रेण तृणीकृतेन्दुः ॥ ५४ ॥</l>
        </lg>
        <lg xml_id="NshdCrt.3.55">
          <l>धिक्चापले वत्सिमवत्सलत्वं यत्प्रेरणादुत्तरलीभवन्त्या ।</l>
          <l>समीरसङ्गादिव नीरभङ्ग्या मया तटस्यस्त्वमुपद्रुतोऽसि ॥ ५५ ॥</l>
        </lg>
        <lg xml_id="NshdCrt.3.56">
          <l>आदर्शतां स्वच्छतया प्रयासि सतां स तावत्खलु दर्शनीयः ।</l>
          <l>आगः पुरस्कुर्वति सागसं मां यस्यात्मनीदं प्रतिबिम्बितं ते ॥ ५६ ॥</l>
        </lg>
        <lg xml_id="NshdCrt.3.57">
          <l>अनार्यमप्याचरितं कुमार्या भवान्मम क्षाम्यतु सौम्य तावत् ।</l>
          <l>हंसोऽपि देवांशतयासि वन्द्यः श्रीवत्सलक्ष्मेव हि मत्स्यमूर्तिः ॥ ५७ ॥</l>
        </lg>
        <lg xml_id="NshdCrt.3.58">
          <l>मत्प्रीतिमाधित्ससि कां त्वदीक्षा मुदं मदक्ष्णोरपि यातिशेताम् ।</l>
          <l>निजामृतैर्लोचनसेचनाद्वा पृथक्किमिन्दुः सृजति प्रजानाम् ॥ ५८ ॥</l>
        </lg>
        <lg xml_id="NshdCrt.3.59">
          <l>मनस्तु यं नोज्झति जातु यातु मनोरथः कण्ठपथं कथं सः ।</l>
          <l>का नाम बाला द्विजराजपाणिग्रहाभिलाषं कथयेदलज्जा ॥ ५९ ॥</l>
        </lg>
        <lg xml_id="NshdCrt.3.60">
          <l>वाचं तदीयां परिपीय मृद्वीं मृद्वीकया तुल्यरसां स हंसः ।</l>
          <l>तत्याज तोषं परपुष्टघुष्टे घृणां च वीणाक्वणिते वितेने ॥ ६० ॥</l>
        </lg>
        <lg xml_id="NshdCrt.3.61">
          <l>मन्दाक्षमन्दाक्षरमुद्रमुक्त्वा तस्यां समाकुञ्चितवाचि हंसः ।</l>
          <l>तच्छंसिते किंचन संशयालुर्गिरा मुखाम्भोजमयं युयोज ॥ ६१ ॥</l>
        </lg>
        <lg xml_id="NshdCrt.3.62">
          <l>करेण वाञ्छेव विधुं विधर्तुं यमित्थमात्थादरिणी तमर्थम् ।</l>
          <l>पातुं शृउतिभ्यामपि नाधिकुर्वे वर्णं शृउतेर्वर्ण इवान्तिमः किम् ॥ ६२ ॥</l>
        </lg>
        <lg xml_id="NshdCrt.3.63">
          <l>अवाप्यते वा किमियद्भवत्या चितैकपद्यामपि विद्यते यः ।</l>
          <l>यत्रान्धकारः किल चेतसोऽपि जिह्मेतरैर्ब्रह्म तदप्यवाप्यम् ॥ ६३ ॥</l>
        </lg>
        <lg xml_id="NshdCrt.3.64">
          <l>ईशाणिमैश्वर्य विवर्तमध्ये लोकेशलोकेशयलोकमध्ये ।</l>
          <l>तिर्यञ्चमप्यञ्च मृषानभिज्ञरसञ्जतोपञ्जसमज्ञमज्ञम् ॥ ६४ ॥</l>
        </lg>
        <lg xml_id="NshdCrt.3.65">
          <l>मध्ये श्रुतीनां प्रतिवेशिनीनां सरस्वती वासवती मुखे नः ।</l>
          <l>ह्रियेव ताभ्यश्चलतीयमद्धा पथान्न सत्सङ्गगुणेन नद्धा ॥ ६५ ॥</l>
        </lg>
        <lg xml_id="NshdCrt.3.66">
          <l>पर्यङ्कतापन्नसरस्वदङ्कां लङ्कां पुरीमप्यभिलाषि चित्तम् ।</l>
          <l>कुत्रापि चेद्वस्तुनि ते प्रयाति तदप्यवेहि स्वशये शयालु ॥ ६६ ॥</l>
        </lg>
        <lg xml_id="NshdCrt.3.67">
          <l>इतीरिता पत्त्ररथेन तेन ह्रीणा च हृष्टा च बभाण भैमी ।</l>
          <l>चेतो नलङ्कामयते मदीयं नान्यत्र कुत्रापि च साभिलाषम् ॥ ६७ ॥</l>
        </lg>
        <lg xml_id="NshdCrt.3.68">
          <l>विचिन्त्य बालाजनशीलशैलं लज्जानदीमज्जदनङ्गनागम् ।</l>
          <l>आचष्ट विस्पष्टमभाषमाणामेनां स चक्राङ्गपतङ्गशक्रः ॥ ६८ ॥</l>
        </lg>
        <lg xml_id="NshdCrt.3.69">
          <l>नृपेण पाणिग्रहणस्पृहेति नलं मनः कामयते ममेति ।</l>
          <l>आश्लेषि न श्लेषकवेर्भवत्याः श्लोकद्वयार्थः सुधिया मया किम् ॥ ६९ ॥</l>
        </lg>
        <lg xml_id="NshdCrt.3.70">
          <l>त्वच्चेतसः स्थैर्यविपर्ययं तु संभाव्य भाव्यस्मि तमज्ञ एव ।</l>
          <l>लक्ष्ये हि बालाहृदि लोलशीले परापराद्धेषुरपि स्मरः स्यात् ॥ ७० ॥</l>
        </lg>
        <lg xml_id="NshdCrt.3.71">
          <l>महीमहेन्द्रः खलु नैषधेन्दुस्तद्बोधनीयः कथमित्थमेव ।</l>
          <l>प्रयोजनं सांशयिकं प्रतीदृक्पृथग्जनेनेव स मद्विधेन ॥ ७१ ॥</l>
        </lg>
        <lg xml_id="NshdCrt.3.72">
          <l>पितर्नियोगेन निजेच्छया वा युवानमन्यं यदि वा वृणीषे ।</l>
          <l>त्वदर्थमर्थित्वकृति प्रतीतिः कीद्श्ङ्मयि स्यान्निषधेश्क्रस्य ॥ ७२ ॥</l>
        </lg>
        <lg xml_id="NshdCrt.3.73">
          <l>त्वयापि किं शङ्कितविक्रियेऽस्मिन्नधिक्रिये वा विषये निधातुम् ।</l>
          <l>इतः पृथक्प्रार्थयसे तु यद्यत्कुर्वे तदुर्वीपतिपुत्रि सर्वम् ॥ ७३ ॥</l>
        </lg>
        <lg xml_id="NshdCrt.3.74">
          <l>श्रवः प्रविष्टा इव तद्गिरस्ता विधूय वैमत्यधुतेन मूर्ध्ना ।</l>
          <l>ऊचे ह्रियोऽपि श्लथितानुरोधा पुनर्धरित्रीपुरुहूतपुत्री ॥ ७४ ॥</l>
        </lg>
        <lg xml_id="NshdCrt.3.75">
          <l>मदन्यदानं प्रति कल्पना या वेदस्त्वदीये हृदि तावदेषा ।</l>
          <l>निशोऽपि सोमेतरकान्तशङ्कामोंकारमग्रेसरमस्य कुर्याः ॥ ७५ ॥</l>
        </lg>
        <lg xml_id="NshdCrt.3.76">
          <l>सरोजिनीमानसरागवृत्तेरनर्कसंपर्कमतर्कयित्वा ।</l>
          <l>मदन्यपाणिग्रहशङ्कितेयमहो महीयस्तव साहसिक्यम् ॥ ७६ ॥</l>
        </lg>
        <lg xml_id="NshdCrt.3.77">
          <l>साधु त्वया तिर्कतमेतदेव स्वेनानलं यत्किल संश्रयिष्ये ।</l>
          <l>विनामुना स्वात्मनि तु प्रहर्तुं मृषागिरं त्वां नृपतौ न कर्तुम् ॥ ७७ ॥</l>
        </lg>
        <lg xml_id="NshdCrt.3.78">
          <l>मद्विप्रलभ्यं पुनराह यस्त्वां तर्कः स किं तत्फलवाचि मूकः ।</l>
          <l>अशक्यशङ्काव्यभिचारहेतुर्वाणी न वेदा यदि सन्तु के तु ॥ ७८ ॥</l>
        </lg>
        <lg xml_id="NshdCrt.3.79">
          <l>अनैषधायैव जुहोति तातः किं मां कृशानौ न शरीऋअशेषाम् ।</l>
          <l>ईष्टे तनूजन्मतनोः स नूनं मत्प्राणनाथस्तु नलस्तथापि ॥ ७९ ॥</l>
        </lg>
        <lg xml_id="NshdCrt.3.80">
          <l>तदेकदासीत्वपदादुदग्रे मदीप्सिते साधु विधित्सुता ते ।</l>
          <l>अहेलिना किं नलिनी विधत्ते सुधाकरेणापि सुधाकरेण ॥ ८० ॥</l>
        </lg>
        <lg xml_id="NshdCrt.3.81">
          <l>तदेकलुब्धे हृदि मेऽस्ति लब्धुं चिन्ता न चिन्तामणिमप्यनर्घ्यम् ।</l>
          <l>चित्ते समैकः सकलत्रिलोकीसारो निधिः पद्ममुखं स एव ॥ ८१ ॥</l>
        </lg>
        <lg xml_id="NshdCrt.3.82">
          <l>श्रुतः स दृष्टश्च हरित्सु मोहाद्ध्यातः स नीरन्ध्रितबुद्धिधारम् ।</l>
          <l>ममाद्य तत्प्राप्तिरसुव्ययो वा हस्ते तवास्ते द्वयमेकशेषः ॥ ८२ ॥</l>
        </lg>
        <lg xml_id="NshdCrt.3.83">
          <l>संचीयतामाश्रुतपालनोत्थं मत्प्राणविश्राणनजं च पुण्यम् ।</l>
          <l>निवाऋयतामार्य वृथा विशङ्का भद्रेऽपि मुद्रेयमये भृशं का ॥ ८३ ॥</l>
        </lg>
        <lg xml_id="NshdCrt.3.84">
          <l>अलं विलङ्घ्य प्रियविज्ञ याच्जां कृत्वापि वाम्यं विविधं विधेये ।</l>
          <l>यशः पथादाश्रवतापदोत्थात्खलु स्खलित्वास्तखलोक्तिखेलात् ॥ ८४ ॥</l>
        </lg>
        <lg xml_id="NshdCrt.3.85">
          <l>स्वजीवमप्याऋतमुदे ददद्भ्यस्तव त्रपा नेदृशबद्धमुष्टेः ।</l>
          <l>मह्यं मदीयान्यदसूनदित्सोर्धर्मः कराद्भ्रश्यति कीर्तिधौतः ॥ ८५ ॥</l>
        </lg>
        <lg xml_id="NshdCrt.3.86">
          <l>दत्वात्मजीवं त्वयि जीवदेऽपि शुध्यामि जीवाधिकदे तु केन ।</l>
          <l>विधेहि तन्मां त्वदृणान्यशोद्धुममुद्रदारिद्र्यसमुद्रमग्नाम् ॥ ८६ ॥</l>
        </lg>
        <lg xml_id="NshdCrt.3.87">
          <l>क्रीणीष्व मज्जीवितमेव पण्यमन्यन्नचेदस्ति तदस्तु पुण्यम् ।</l>
          <l>जीवेशदातर्यदि ते न दातुं यशोऽपि तावत्प्रभवामि गातुम् ॥ ८७ ॥</l>
        </lg>
        <lg xml_id="NshdCrt.3.88">
          <l>वराटिकोपक्रिययापि लभ्यान्नेभ्याः कृतज्ञानथवाद्रियन्ते ।</l>
          <l>प्राणैः पणैः स्वं निपुणं भणन्तः क्रीणन्ति तानेव तु हन्त सन्तः ॥ ८८ ॥</l>
        </lg>
        <lg xml_id="NshdCrt.3.89">
          <l>स भूभृदष्टावपि लोकपालास्तैर्मे तदेकाग्रधियः प्रसेदे ।</l>
          <l>न हीतरस्माद्धटते यदेत्य स्वयं तदाप्तिप्रतिभूर्ममाभूः ॥ ८९ ॥</l>
        </lg>
        <lg xml_id="NshdCrt.3.90">
          <l>अकाण्डमेवात्मभुवार्जितस्य भूत्वा पि मूलं मयि वीरणस्य ।</l>
          <l>भवान्न मे किं नलदत्वमेत्य कर्ता हृदश्चन्दनलेपकृत्यम् ॥ ९० ॥</l>
        </lg>
        <lg xml_id="NshdCrt.3.91">
          <l>अलं विलम्ब्य त्वरितुं हि वेला कार्ये किल स्थैर्यसहे विचारः ।</l>
          <l>गुरूपदेशं ग्रतिभेव तीक्ष्णा प्रतिईक्षते जातु न कालमर्तिः ॥ ९१ ॥</l>
        </lg>
        <lg xml_id="NshdCrt.3.92">
          <l>अभ्यर्थनीयः स गतेन राजा त्वया न शुद्धान्तगतो मदर्थम् ।</l>
          <l>प्रियास्यदाक्षिण्यबलात्कृतो हि तदोदयेदन्यवधूनिषेधः ॥ ९२ ॥</l>
        </lg>
        <lg xml_id="NshdCrt.3.93">
          <l>शुद्धान्तसंभोगनितान्ततुष्टे न नैषधे काऋयमिदं निगाद्यम् ।</l>
          <l>अपां हि तृप्ताय न वारिधारा स्वादुः सुगन्धिः स्वदते तुषारा ॥ ९३ ॥</l>
        </lg>
        <lg xml_id="NshdCrt.3.94">
          <l>त्वया निधेया न गिरो मदर्थाः कुधा कदुष्णे हृदि नैषधस्य ।</l>
          <l>पित्तेन दूने रसने सितापि तिक्तायते हंसकुलावतंस ॥ ९४ ॥</l>
        </lg>
        <lg xml_id="NshdCrt.3.95">
          <l>धरातुराषाहि मदर्थयाब्जा काऋया न कार्यान्तरचुम्बिचित्ते ।</l>
          <l>तदार्थितस्यानवबोधनिद्रा बिभर्त्यवज्ञाचरणस्य मुद्राम् ॥ ९५ ॥</l>
        </lg>
        <lg xml_id="NshdCrt.3.96">
          <l>विज्ञेन विज्ञाप्यमिदं नरेन्द्रे तस्मात्त्वयास्मिन्समयं समीक्ष्य ।</l>
          <l>आत्यन्तिकासिद्धिविलम्बिसिद्ध्योः कार्यस्य कार्यस्य शुभा विभाति ॥ ९६ ॥</l>
        </lg>
        <lg xml_id="NshdCrt.3.97">
          <l>इत्युक्तवत्या यदलोपि लज्जा सानौचिती चेतसि नश्चकास्तु ।</l>
          <l>स्मरस्तु साक्षी तददोषतायामुन्माद्य यस्तत्तदवीवदत्ताम् ॥ ९७ ॥</l>
        </lg>
        <lg xml_id="NshdCrt.3.98">
          <l>उन्मत्तमासाद्य हरः स्मरश्च द्वावप्यसीमां मुदमुद्वहेते ।</l>
          <l>पूर्वः परस्पर्धितया प्रसूनं नूनं द्वितीयो विरहाधिदूनम् ॥ ९८ ॥</l>
        </lg>
        <lg xml_id="NshdCrt.3.99">
          <l>तथाभिधात्रीमथ राजपुत्रीं निर्णीय तां नैषधबद्धरागाम् ।</l>
          <l>अमोचि चञ्चूपुट मौनमुद्रा विहायसा तेन विहस्य भूयः ॥ ९९ ॥</l>
        </lg>
        <lg xml_id="NshdCrt.3.100">
          <l>इदं यदि क्ष्मापतिपुत्रि तत्त्वं पश्यामि तन्न स्वविधेयमस्मिन् ।</l>
          <l>त्वामुच्चकैस्तापयता नृपं च पञ्चेषुणैवाजनि योजनेयम् ॥ १०० ॥</l>
        </lg>
        <lg xml_id="NshdCrt.3.101">
          <l>त्वदबद्धबुद्धेर्बहिरिन्द्रियाणां तस्योपवासव्रतिनां तपोभिः ।</l>
          <l>त्वामद्य लब्ध्वामृततृप्तिभाजां स्वदेवभूयंचरितार्थमस्तु ॥ १०१ ॥</l>
        </lg>
        <lg xml_id="NshdCrt.3.102">
          <l>तुल्यावयोर्मूर्तिरभून्मदीया दग्धा परं सास्य न ताप्यतेऽपि ।</l>
          <l>इत्यभ्यसूयन्निव देहतापं तस्यातनुस्त्वद्विरहाद्विधत्ते ॥ १०२ ॥</l>
        </lg>
        <lg xml_id="NshdCrt.3.103">
          <l>लिपिं दृशा भित्तिविभूषणं त्वां नृपः पिबन्नादरनिर्निमेषः ।</l>
          <l>चक्षुर्झरैरर्पितमात्मचक्षू रागं स धत्ते रचितं त्वया नु ॥ १०३ ॥</l>
        </lg>
        <lg xml_id="NshdCrt.3.104">
          <l>पातुर्दृशालेख्यमयीं नृपस्य त्वामादरादस्तनिमीलयास्ते ।</l>
          <l>ममेदमित्यश्रुणि नेत्रवृत्तेः प्रीतेर्निमेषच्छिदया विवादः ॥ १०४ ॥</l>
        </lg>
        <lg xml_id="NshdCrt.3.105">
          <l>त्वं हृद्गता भैमि बहिर्गतापि प्राणायिता नासिकयास्यगत्या ।</l>
          <l>न चित्रमाक्रामति तत्र चित्रमेतन्मनो यद्भवदेकवृत्ति ॥ १०५ ॥</l>
        </lg>
        <lg xml_id="NshdCrt.3.106">
          <l>अजस्रमारोहसि दूरदीर्घां संकल्पसोपानततिं तदीयाम् ।</l>
          <l>श्वासान्स वर्षत्यधिकं पुनर्यद्ध्यानात्तव त्वन्मयतां तदाप्य ॥ १०६ ॥</l>
        </lg>
        <lg xml_id="NshdCrt.3.107">
          <l>हृतस्य यन्मन्त्रयते रहस्त्वां तद्व्यक्तमामन्त्रयते मुखं यत् ।</l>
          <l>तद्वैरिपुष्पायुधमित्रचन्द्र सत्यौचिती सा खलु तन्मुखस्य ॥ १०७ ॥</l>
        </lg>
        <lg xml_id="NshdCrt.3.108">
          <l>स्थितस्य रात्रावधिशय्य शय्यां मोहे मनस्तस्य निमज्जयन्ती ।</l>
          <l>आलिङ्ग्य या चुम्बति लोचने सा निद्राधुना न त्वदृतेऽङ्गना वा ॥ १०८ ॥</l>
        </lg>
        <lg xml_id="NshdCrt.3.109">
          <l>स्मरेण निस्तक्ष्य वृथैव बाणैर्लावण्यशेषां कृशतामनायि ।</l>
          <l>अनङ्गतामप्ययमाप्यमानः स्पर्धां न सार्धं विजहाति तेन ॥ १०९ ॥</l>
        </lg>
        <lg xml_id="NshdCrt.3.110">
          <l>त्वत्प्रापकात्त्रस्यति नैनसोऽपि त्वय्येष दास्येऽपि न लज्जते यत् ।</l>
          <l>स्मरेण बाणैरतितक्ष्य तीक्ष्णैर्लूनः स्वभावोऽपि कियान्कमस्य ॥ ११० ॥</l>
        </lg>
        <lg xml_id="NshdCrt.3.111">
          <l>स्मारं ज्वरं घोरमपत्रपिष्णोः सिद्धागदङ्कारचये चिकित्सौ ।</l>
          <l>निदानमौनादविशद्विशाला साङ्क्रामिकी तस्य रुजेव लज्जा ॥ १११ ॥</l>
        </lg>
        <lg xml_id="NshdCrt.3.112">
          <l>बिभेति रुष्टासि किलेत्यकस्मात्स त्वां किलापेति हसत्यकाण्डे ।</l>
          <l>यान्तीमिव त्वामनु यात्यहेतोरुक्तस्त्वयेव प्रतिवक्ति मोधम् ॥ ११२ ॥</l>
        </lg>
        <lg xml_id="NshdCrt.3.113">
          <l>भवद्वियोगाच्छिदुरार्तिधारा यमस्वसुर्मज्जति निःशरण्यः ।</l>
          <l>मूर्च्छामयद्वीपमहान्ध्यपङ्के हा हा महीभृद्भटकुञ्जरोऽयम् ॥ ११३ ॥</l>
        </lg>
        <lg xml_id="NshdCrt.3.114">
          <l>सव्यापसव्यत्यजनाद्द्विरुक्तैः पञ्चेषुबाणैः पृथगर्जितासु ।</l>
          <l>दशासु शेषा खलु तद्दशा या तया नभः पुष्प्यतु कोरकेण ॥ ११४ ॥</l>
        </lg>
        <lg xml_id="NshdCrt.3.115">
          <l>त्वयि स्मराधेः सततास्मितेन प्रस्थापितो भूमिभृतास्मि तेन ।</l>
          <l>आगत्य भूतः सफलो भवत्या भावप्रतीत्या गुणलोभवत्याः ॥ ११५ ॥</l>
        </lg>
        <lg xml_id="NshdCrt.3.116">
          <l>धन्यासि वैदर्भि गुणैरुदारैर्यया समाकृष्यत नैषधोऽपि ।</l>
          <l>इतः स्तुतिः का खलु चन्द्रिकाया यदब्धिमप्युत्तरलीकरोति ॥ ११६ ॥</l>
        </lg>
        <lg xml_id="NshdCrt.3.117">
          <l>नलेन भायाः शशिना निशेव त्वया स भायान्निशया शशीव ।</l>
          <l>पुनःपुनस्तद्युगयुग्विधाता योग्यामुपास्ते नु युवां युयुक्षुः ॥ ११७ ॥</l>
        </lg>
        <lg xml_id="NshdCrt.3.118">
          <l>स्तनद्वये तन्वि परं तवैव पृथौ यदि प्राप्स्यति नैषधस्य ।</l>
          <l>अनल्पवैदग्ध्यविवर्धिनीनां पत्त्रावलीनां वलना समाप्तिम् ॥ ११८ ॥</l>
        </lg>
        <lg xml_id="NshdCrt.3.119">
          <l>एकः सुधांशुर्न कथंचन स्यात्तृप्तिक्षमस्त्वन्नयनद्वयस्य ।</l>
          <l>त्वल्लोचनासेचनकस्तदस्तु नलास्यशीतद्युतिसद्वितीयः ॥ ११९ ॥</l>
        </lg>
        <lg xml_id="NshdCrt.3.120">
          <l>अहो तपः कल्पतरुर्नलीयस्त्वत्पाणिजाग्रस्फुरदङ्कुरश्रीः ।</l>
          <l>त्वद्भ्रूयुगं यस्य खलु द्विपत्री तवाधरो रज्यति यत्कलम्बः ॥ १२० ॥</l>
        </lg>
        <lg xml_id="NshdCrt.3.121">
          <l>अङ्गम्रदिम्ना तव पुष्पितो यः स्तनश्रिया यः फलितस्तवैव ॥ १२१ ॥</l>
        </lg>
        <lg xml_id="NshdCrt.3.122">
          <l>कांसीकृतासीत्खलु मण्डलीन्दोः संसक्तरश्मिप्रकरा स्मरेण ।</l>
          <l>तुला च नाराचलता निजैव मिथोनुरागस्य समीकृतौ वाम् ॥ १२२ ॥</l>
        </lg>
        <lg xml_id="NshdCrt.3.123">
          <l>सत्त्वस्रुतस्वेदमधूत्थसान्द्रे तत्पाणिपद्मे मदनोत्सवेषु ।</l>
          <l>लग्नोत्थितास्त्वत्कुचपत्त्रलेखास्तन्निर्गतास्तं प्रविशन्तु भूयः ॥ १२३ ॥</l>
        </lg>
        <lg xml_id="NshdCrt.3.124">
          <l>बन्धाढ्यनानारतमल्लयुद्धप्रमोदितैः केलिवने मरुद्भिः ।</l>
          <l>प्रसूनवृष्टिं पुनरुक्तमुक्तां प्रतीच्छतं भैमि युवां युवानौ ॥ १२४ ॥</l>
        </lg>
        <lg xml_id="NshdCrt.3.125">
          <l>अन्योन्यसंगमवशादधुना विभातां तस्यापि तेऽपि मनसी विकसद्विलासे ।</l>
          <l>स्रष्टुं पुनर्मनसिजस्य तनुं प्रवृत्तमादाविव द्व्यणुककृत्परमाणुयुग्मम् ॥ १२५ ॥</l>
        </lg>
        <lg xml_id="NshdCrt.3.126">
          <l>कामः कौसुमचापदुर्जयममुं जेतुं नृपं त्वां धनुर्वल्लीमव्रणवंशजामधिगुणामासाद्य माद्यत्यसौ ।</l>
          <l>ग्रीवालंकृतिपट्टसूत्रलतया पृष्टे कियल्लम्बया भ्राजिष्णुं कषरेखयेव निवसत्सिन्दूरसौन्दर्यया ॥ १२६ ॥</l>
        </lg>
        <lg xml_id="NshdCrt.3.127">
          <l>त्वद्गुच्छावलिमौक्तिकानि गुलिकास्तं राजहंसं विभोर्वेध्यं विद्धि मनोभुवः स्वमपि तां मञ्जुं धनुर्मञ्जरीम् ।</l>
          <l>यन्नित्याङ्कनिवासलालिततमज्याभज्यमानं लसन्नाभीमध्यबिला विलासमखिलं रोमालिरालम्बते ॥ १२७ ॥</l>
        </lg>
        <lg xml_id="NshdCrt.3.128">
          <l>पुष्पेषुश्चिकुरेषु ते शरचयं त्वद्भालमूले धनू रौद्रे चक्षुषि तज्जितस्तनुमनुभ्राष्ट्रं च यश्चिक्षिपे ।</l>
          <l>निर्विद्याश्रयदाश्रयं स वितनुस्त्वां तज्जयायाधुना पत्रालीस्त्वदुरोजशैलनिलया तत्पर्णशालायते ॥ १२८ ॥</l>
        </lg>
        <lg xml_id="NshdCrt.3.129">
          <l>इत्यालपत्यथ पतत्त्रिणि तत्र भैमीं सख्यश्चिरात्तदनुसंधिपराः परीयुः ।</l>
          <l>शर्मास्तु ते विसृज मामिति सोऽप्युदीर्य वेगाज्जगाम निषधाधिपराजधानीम् ॥ १२९ ॥</l>
        </lg>
        <lg xml_id="NshdCrt.3.13">
          <l>चेतोजन्मशरप्रसूनमधुभिर्व्यामिश्रतामाश्रयत्प्रेयोदूतपतङ्गपुंगवगवीहैयङ्गवीनं रसात् ।</l>
          <l>स्वादंस्वादमसीममिष्टसुरभि प्राप्तापि तृप्तिं न सा तापं प्राप नितान्तमन्तरतुलामानर्च्छ मूर्च्छामपि ॥ १३ ॥</l>
        </lg>
        <lg xml_id="NshdCrt.3.131">
          <l>तस्या दृशो नृपतिबन्धुमनुव्रजन्त्यास्तं वाष्पवारि नचिरादवधीबभूव ।</l>
          <l>पार्श्वेऽपि विप्रचकृषे यदनेन दृष्टेरारादपि व्यवदधे न तु चित्तवृत्तेः ॥ १३१ ॥</l>
        </lg>
        <lg xml_id="NshdCrt.3.132">
          <l>अस्तित्वं कार्यसिद्धेः स्फुटमथ कथयन्पक्षतेः कम्पभेदैराख्यातुं वृत्तमेतन्निषधनरपतौ सर्वमेकः प्रतस्थे ।</l>
          <l>कान्तारे निर्गतासि प्रियसखि पदवी विस्मृता किं नु मुग्धे मारोदीरेहि यामेत्युपहृतवचसो निन्युरन्यां वंयस्याः ॥ १३२ ॥</l>
        </lg>
        <lg xml_id="NshdCrt.3.133">
          <l>सरसि नृपमपश्यद्यत्र तत्तीरभाजः स्मरतरलमशोकानोकहस्योपमूलम् ।</l>
          <l>किसलयदलतल्पम्लायिनं प्राप तं स ज्वलदसमशरेषुस्पर्धिपुष्पर्द्धिमौलेः ॥ १३३ ॥</l>
        </lg>
        <lg xml_id="NshdCrt.3.134">
          <l>परवति दमयन्ति त्वां न किंचिद्वदामि द्रुतमुपनम किं मामाह सा शंस हंस ।</l>
          <l>इति वदति नलेऽसौ तच्छशंसोपनम्रः प्रियमनु सुकृतां हि स्वस्पृहाया विलम्बः ॥ १३४ ॥</l>
        </lg>
        <lg xml_id="NshdCrt.3.135">
          <l>कथितमपि नरेन्द्रः शंसयामास हंसं किमिति किमिति पृच्छन्भाषितं स प्रियायाः ।</l>
          <l>अधिगतमथ सान्द्रानन्दमाध्वीकमत्तः स्वयमपि शतकृत्वस्तत्तथान्वाचचक्षे ॥ १३५ ॥</l>
        </lg>
        <lg xml_id="NshdCrt.3.136">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>तार्तीयीकतया मितोऽयमगमत्तस्य प्रबन्धे महाकाव्ये चारुणि नैषधीयचरिते सर्गो निसर्गोज्ज्वलः ॥ १३६ ॥</l>
        </lg>
      </div>
      <div n="4" type="sarga">
        <head>चतुर्थः सर्गः</head>
        <lg xml_id="NshdCrt.4.1">
          <l>अथ नलस्य गुणं गुणमात्मभूः सुरभि तस्य यशःकुसुमं धनुः ।</l>
          <l>श्रुतिपथोपरतं सुमनस्तया तमिषुमाशु विधाय जिगाय तान् ॥ १ ॥</l>
        </lg>
        <lg xml_id="NshdCrt.4.2">
          <l>यदतनुज्वरभाक्तनुते स्म सा प्रियकथासरसीरसमञ्जनम् ।</l>
          <l>सपदि तस्य चिरान्तरतापिनी परिणतिर्विषमा समपद्यत ॥ २ ॥</l>
        </lg>
        <lg xml_id="NshdCrt.4.3">
          <l>ध्रुवमधीतवतीयमधीरतां दयितदूतपतद्गतवेगतः ।</l>
          <l>स्थितिविरोधकरीं द्व्यणुकोदरी तदुदितः स हि यो यदनन्तरः ॥ ३ ॥</l>
        </lg>
        <lg xml_id="NshdCrt.4.4">
          <l>अतितमां समपादि जडाशयं स्मितलवस्मरणेऽपि तदाननम् ।</l>
          <l>अजनि पङ्गुरपाङ्गनिजाङ्गणभ्रमिकणेऽपि तदीक्षणखञ्जनः ॥ ४ ॥</l>
        </lg>
        <lg xml_id="NshdCrt.4.5">
          <l>किमु तदन्तरुभौ भिषजौ दिवः स्मरनलौ विशतः स्म विगाहितुम् ।</l>
          <l>तदभिकेन चिकित्सतुमाशु तां मखभुजामधिपेन नियोजितौ ॥ ५ ॥</l>
        </lg>
        <lg xml_id="NshdCrt.4.6">
          <l>कुसुमचापजतापसमाकुलं कमलकोमलमैक्ष्यत तन्मुखम् ।</l>
          <l>अहरहर्वहदभ्यधिकाधिका रविरुचिग्लपितस्य विधोर्विधाम् ॥ ६ ॥</l>
        </lg>
        <lg xml_id="NshdCrt.4.7">
          <l>तरुणतातरणिद्युतिनिर्मितद्रढिम तत्कुचकुम्भयुगं तदा ।</l>
          <l>अनलसंगतितापमुपैतु नो कुसुमचापकुलाअलविलासजम् ॥ ७ ॥</l>
        </lg>
        <lg xml_id="NshdCrt.4.8">
          <l>अधृत थद्विरहोष्मणि मज्जितं मनसिजेन तदूरुयुगं तदा ।</l>
          <l>स्पृशति तत्कदं कदलीतरुर्यदि मरुज्वलदूषरदूषितः ॥ ८ ॥</l>
        </lg>
        <lg xml_id="NshdCrt.4.9">
          <l>स्मरशराहतिनिर्मितसंज्वरं करयुगं हसति स्म दमस्वसुः ।</l>
          <l>अनपिधानपतत्तपनातपं तपनिपीतसरः सरसीरुहम् ॥ ९ ॥</l>
        </lg>
        <lg xml_id="NshdCrt.4.10">
          <l>मदनतापभरेण विदीर्य नो यदुदपाति हृदा दमनस्वसुः ।</l>
          <l>निबिडपीनकुचद्वययन्त्रणा तमपराधमधात्प्रतिबध्नती ॥ १० ॥</l>
        </lg>
        <lg xml_id="NshdCrt.4.11">
          <l>निविशते यदि शूकशिखा पदे सृजति सा कियतीमिव न व्यथाम् ।</l>
          <l>मृदुतनोर्वितनोतु कथं न तामवनिभृत्तु निविश्य हृदि स्थितः ॥ ११ ॥</l>
        </lg>
        <lg xml_id="NshdCrt.4.12">
          <l>मनसि सन्तमिव प्रियमीक्षितुं नयनयोः स्पृहयान्तरुपेतयोः ।</l>
          <l>ग्रहणशक्तिरभूदिदमीययोरपि न संमुखवास्तुनि वस्तुनि ॥ १२ ॥</l>
        </lg>
        <lg xml_id="NshdCrt.4.13">
          <l>हृदि दमस्वसुरश्रुझरप्लुते प्रतिफलद्विरहात्तमुखानतेः ।</l>
          <l>हृदयभाजमराजत चुम्बितुं नलमुपेत्य किलागमि तन्मुखम् ॥ १३ ॥</l>
        </lg>
        <lg xml_id="NshdCrt.4.14">
          <l>सुहृदमग्निमुदञ्चयितुं स्मरं मनसि गन्धवहेन मृगीदृशः ।</l>
          <l>अकलि निःश्वसितेन विनिर्गमानुमितनिह्नुतवेशनमायिता ॥ १४ ॥</l>
        </lg>
        <lg xml_id="NshdCrt.4.15">
          <l>विरहपाण्डिमरागतमोमषीशितिमतन्निजपीतिमवर्णकैः ।</l>
          <l>दश दिशः खलु तदृगकल्पयल्लिपिकरी नलरूपकचित्रिताः ॥ १५ ॥</l>
        </lg>
        <lg xml_id="NshdCrt.4.16">
          <l>स्मरकृतां हृदयस्य मुहुर्दशां बहु वयन्निव निःश्वसितानिलः ।</l>
          <l>व्यधित वाससि कम्पमदः श्रिते त्रसति कः सति नाश्रयबाधने ॥ १६ ॥</l>
        </lg>
        <lg xml_id="NshdCrt.4.17">
          <l>करपदाननलोचननामभिः शतदलैः सुतनोर्विरहज्वरे ।</l>
          <l>रविमहो बहुपीतचरं चिरादनिशतापमिषादुदसृज्यत ॥ १७ ॥</l>
        </lg>
        <lg xml_id="NshdCrt.4.18">
          <l>उदयति स्म तदद्भुतमालिभिर्धरणिभृद्भुवि तत्र विमृश्य यत् ।</l>
          <l>अनुमितोऽपि च बाष्पनिरीक्षणाद्व्यभिचचार न तापकरो नलः ॥ १८ ॥</l>
        </lg>
        <lg xml_id="NshdCrt.4.19">
          <l>हृदि विदर्भभुवः प्रहरञ्शरै रतिपतिर्निषधाधिपतेः कृते ।</l>
          <l>कृततदन्तरगस्वदृढव्यधः फलदनीरितमूर्च्छदलं खलु ॥ १९ ॥</l>
        </lg>
        <lg xml_id="NshdCrt.4.20">
          <l>विधुरमानि तया यदि भानुमान्कथमहो स तु तद्धृदयं तथा ।</l>
          <l>अपि वियोगभरास्फुटनस्फुटीकृतदृषत्त्वमजिज्वलदंशुभिः ॥ २० ॥</l>
        </lg>
        <lg xml_id="NshdCrt.4.21">
          <l>हृदयदत्तसरोरुहया तया क्व सदृगस्तु वियोगनिमग्नया ।</l>
          <l>प्रियधनुः परिरभ्य हृदा रतिः किमनुमर्तुमशेत चितार्चिषि ॥ २१ ॥</l>
        </lg>
        <lg xml_id="NshdCrt.4.22">
          <l>अनलभावमियं स्वनिवासिनो न विरहस्य रहस्यमबुध्यत ।</l>
          <l>प्रशमनाय विधाय तृणान्यमूञ्ज्वलति तत्र यदुज्झितुमैहत ॥ २२ ॥</l>
        </lg>
        <lg xml_id="NshdCrt.4.23">
          <l>प्रकृतिरेतु गुणः स न योषितां कथमिमां हृदयं मृदु नाम यत् ।</l>
          <l>तदिषुभिः कुसुमैरपि दुन्वता सुविवृतं विबुधेन मनोभुवा ॥ २३ ॥</l>
        </lg>
        <lg xml_id="NshdCrt.4.24">
          <l>रिपुतरा भवनादविनिर्यतीं विधुरुचिर्गृहजालबिलैर्नुताम् ।</l>
          <l>इतरथात्मनिवारणशङ्कया ज्वरयितुं बिशवेशधराविशत् ॥ २४ ॥</l>
        </lg>
        <lg xml_id="NshdCrt.4.25">
          <l>हृदि विदर्भभुवोऽश्रुभृति स्फुटं विनमदास्यतया प्रतिबिम्बितम् ।</l>
          <l>मुखदृगोष्ठमरोपि मनोभुवा तदुपमाकुसुमान्यखिलाः शराः ॥ २५ ॥</l>
        </lg>
        <lg xml_id="NshdCrt.4.26">
          <l>विरहपाण्डुकपोलतले विधुर्व्यधित भीमभुवः प्रतिबिम्बितः ।</l>
          <l>अनुपलक्ष्यसितांशुतया मुखं निजसखं सुखमङ्कमृगार्पणात् ॥ २६ ॥</l>
        </lg>
        <lg xml_id="NshdCrt.4.27">
          <l>विरहतापिनि चन्दनपांशुभिर्वपुषि सार्पितपाण्डिममण्डना ।</l>
          <l>विषधराभबिसाभरणा दधे रतिपतिं प्रति शंभुविभीषिकाम् ॥ २७ ॥</l>
        </lg>
        <lg xml_id="NshdCrt.4.28">
          <l>विनिहितं परितापिनि चन्दनं हृदि तया धृतबुद्बुदमाबभौ ।</l>
          <l>उपनमन्सुहृदं हृदयेशयं विधुरिवाङ्कगतोडुपरिग्रहः ॥ २८ ॥</l>
        </lg>
        <lg xml_id="NshdCrt.4.29">
          <l>स्मरहुताशनदीपितया तया बहु मुहुः सरसं सरसीरुहम् ।</l>
          <l>श्रयितुमर्धपथे कृतमन्तरा श्वसितनिर्मितमर्मरमुज्झितम् ॥ २९ ॥</l>
        </lg>
        <lg xml_id="NshdCrt.4.30">
          <l>प्रियकरग्रहमेवमवाप्स्यति स्तनयुगं तव ताम्यति किं न्विति ।</l>
          <l>जगदतुर्निहिते हृदि नीरजे दवथुकुड्मलनेन पृथुस्तनीम् ॥ ३० ॥</l>
        </lg>
        <lg xml_id="NshdCrt.4.31">
          <l>त्वदितरोऽपि हृदा न मया धृतः पतिरितीव नलं हृदयेशयम् ।</l>
          <l>स्मरहविर्भुजि बोधयति स्म सा विरहपाण्डुतया निजशुद्धताम् ॥ ३१ ॥</l>
        </lg>
        <lg xml_id="NshdCrt.4.32">
          <l>विरहतप्ततदङ्गनिवेशिता कमलिनी निमिषद्दलमुष्टिभिः ।</l>
          <l>किमपनेतुमचेष्टत किं पराभवितुमैहत तद्दवथुं पृथुम् ॥ ३२ ॥</l>
        </lg>
        <lg xml_id="NshdCrt.4.33">
          <l>इयमनङ्गशरावलिपन्नगक्षतविसारिवियोगविषावशा ।</l>
          <l>शशिकलेव खरांशुकरार्दिता करुणनीरनिधौ निदधौ न कम् ॥ ३३ ॥</l>
        </lg>
        <lg xml_id="NshdCrt.4.34">
          <l>ज्वलति मन्मथवेदनया निजे हृदि तयार्द्रमृणाललतार्पिता ।</l>
          <l>स्वजयिनोस्त्रपया सविधस्थयोर्मलिनतामभजद्भुजयोर्भृशम् ॥ ३४ ॥</l>
        </lg>
        <lg xml_id="NshdCrt.4.35">
          <l>पिकरुतिश्रुतिकम्पिनि शैवलं हृदि तया निहितं विचलद्बभौ ।</l>
          <l>सततद्गतहृच्छयकेतुना हृतमिव स्वतनूधनघर्षिणा ॥ ३५ ॥</l>
        </lg>
        <lg xml_id="NshdCrt.4.36">
          <l>न खलु मोहबशेन तदाननं नलमनः शशिकान्तमबोधि तत् ।</l>
          <l>इतरथा शशिनोभ्युदये ततः कथमसुस्रुवदस्रुमयं पयः ॥ ३६ ॥</l>
        </lg>
        <lg xml_id="NshdCrt.4.37">
          <l>रतिपतेर्विजयास्त्रमिषुर्यथा जयति भीमसुतापि तथैव सा ।</l>
          <l>स्वविशिखानिव पञ्चतया ततो नियतमैहत योजयितुं स ताम् ॥ ३७ ॥</l>
        </lg>
        <lg xml_id="NshdCrt.4.38">
          <l>शशिमयं दहनास्रमुदित्वरं मनसिजस्य विमृश्य वियोगिनी ।</l>
          <l>झटिति वारुणमश्रुमिषादसौ तदुचितं प्रतिशस्त्रमुपाददे ॥ ३८ ॥</l>
        </lg>
        <lg xml_id="NshdCrt.4.39">
          <l>अतनुना नवमम्बुदमाम्बुदं सुतनुरस्त्रमुदस्तमवेक्ष्य सा ।</l>
          <l>उचितमायतनिःश्वसितच्छलाच्छ्वसनशस्त्रममुञ्चदमुं प्रति ॥ ३९ ॥</l>
        </lg>
        <lg xml_id="NshdCrt.4.40">
          <l>रतिपतिप्रहितानिलहेतितां प्रतियती सुदती मलयानिले ।</l>
          <l>तदुरुतापभयात्तमृणालिकामयमियं भुजगास्त्रमिवादित ॥ ४० ॥</l>
        </lg>
        <lg xml_id="NshdCrt.4.41">
          <l>न्यधित तद्धृदि शल्यमिव द्वयं विरहितां च तथापि च जीवितम् ।</l>
          <l>किमथ तत्र निहत्य निखातवान्रतिपतिः स्तनबिल्वयुगेनं तत् ॥ ४१ ॥</l>
        </lg>
        <lg xml_id="NshdCrt.4.42">
          <l>अतिशरव्ययता मदनेन तां निखिलपुष्पमयस्वशरव्ययात् ।</l>
          <l>स्फुटमकारि फलान्यपि मुञ्चता तदुरसि स्तनतालयुगार्पणम् ॥ ४२ ॥</l>
        </lg>
        <lg xml_id="NshdCrt.4.43">
          <l>अथ मुहुर्बहुनिन्दितचन्द्रया स्तुतविधुं तुदया च तया मुहुः ।</l>
          <l>पतितया स्मरतापमये गदे निजगदेऽश्रुविमिश्रमुखी सखी ॥ ४३ ॥</l>
        </lg>
        <lg xml_id="NshdCrt.4.44">
          <l>नरसुराब्जभुवामिव यावता भवति यस्य युगं यदनेहसा ।</l>
          <l>विरहिणामपि तद्रतवद्युवक्षणमितं न कथं गणितागमे ॥ ४४ ॥</l>
        </lg>
        <lg xml_id="NshdCrt.4.45">
          <l>जनुरधत्त सती स्मरतापिता हिमवतो न तु तन्महिमादृता ।</l>
          <l>ज्वलति भालतले लिखितः सतीविरह एव हरस्य न लोचनम् ॥ ४५ ॥</l>
        </lg>
        <lg xml_id="NshdCrt.4.46">
          <l>दहनजा न पृथुर्दवथुव्यथा विरहजैव पृथुर्यदि नेदृशम् ।</l>
          <l>दहनमाशु विशन्ति कथं स्त्रियः प्रियमपासुमुपासितुमुद्धुराः ॥ ४६ ॥</l>
        </lg>
        <lg xml_id="NshdCrt.4.47">
          <l>हृदि लुठन्ति कला नितराममूर्विरहिणीवधपङ्ककलङ्किता ।</l>
          <l>कुमुदसख्यकृतस्तु बहिष्कृताः सखि विलोकय दुर्विनयं विधोः ॥ ४७ ॥</l>
        </lg>
        <lg xml_id="NshdCrt.4.48">
          <l>अयि विधुं परिपृच्छ गुरोः कुतः स्फुटमशिक्ष्यत दाहवदान्यता ।</l>
          <l>ग्लपितशंभुगलाद्गरलात्त्वया किमुदधौ जड वा वडवानलात् ॥ ४८ ॥</l>
        </lg>
        <lg xml_id="NshdCrt.4.49">
          <l>अयमयोगिवधूवधपातबैर्भ्रमिमवाप्य दिवः खलु पात्यते ।</l>
          <l>शितिनिशादृषदि स्फुटदुत्पतत्कणगणाधिकतारकिताम्बरः ॥ ४९ ॥</l>
        </lg>
        <lg xml_id="NshdCrt.4.50">
          <l>त्वमभिधेहि विधुं सखि मद्गिरा किमिदमीदृगधिक्रियते त्वया ।</l>
          <l>न गणितं यदि जन्म पयोनिधौ हरशिरः स्थितिभूरपि विस्मृता ॥ ५० ॥</l>
        </lg>
        <lg xml_id="NshdCrt.4.51">
          <l>निपततापि न मन्दरभूभृता त्वमुदधौ शशलाञ्छन चूर्णितः ।</l>
          <l>अपि मुनेर्जठरार्चिषि जीर्णतां बत गतोऽसि न पीतपयोनिधेः ॥ ५१ ॥</l>
        </lg>
        <lg xml_id="NshdCrt.4.52">
          <l>किमसुभिर्ग्लपितैर्जड मन्यसे मयि निमज्जतु भीमसुतामनः ।</l>
          <l>मम किल श्रुतिमाह तदर्थिकां नलमुखेन्दुपरां विबुधः स्मरः ॥ ५२ ॥</l>
        </lg>
        <lg xml_id="NshdCrt.4.53">
          <l>मुखरय स्वयशोनवडिण्डिमं जलनिधेः कुलमुज्ज्वलयाधुना ।</l>
          <l>अपि गृहाण वधूवधपौरुषं हरिणलाञ्छन मुञ्च कदर्थनाम् ॥ ५३ ॥</l>
        </lg>
        <lg xml_id="NshdCrt.4.54">
          <l>निशि शशिन्भज कैतवभानुतामसति भास्वति तापय पाप माम् ।</l>
          <l>महमहन्यवलोकयितास्मि ते पुनरहर्पतिनिह्नुतदर्पताम् ॥ ५४ ॥</l>
        </lg>
        <lg xml_id="NshdCrt.4.55">
          <l>शशकलङ्क भयंकर मादृशां ज्वलसि यन्निशि भूतपतिं श्रितः ।</l>
          <l>तदमृतस्य तवेदृशभूतताद्भुतकरी परमूर्धविधूननी ॥ ५५ ॥</l>
        </lg>
        <lg xml_id="NshdCrt.4.56">
          <l>श्रवणपूरतमालदलाङ्कुरं शशिकुरङ्गमुखे सखि निक्षिप ।</l>
          <l>किमपि तुन्दिलितः स्थगयत्यमुं सपदि तेन तदुच्छ्वसिमि क्षणम् ॥ ५६ ॥</l>
        </lg>
        <lg xml_id="NshdCrt.4.57">
          <l>असमये मतिरुन्मिषति ध्रुवं करगतैव गता यदियं कुहूः ।</l>
          <l>पुनरुपैति निरुध्य निवास्यते सखि मुखं न विधोः पुनरीक्ष्यते ॥ ५७ ॥</l>
        </lg>
        <lg xml_id="NshdCrt.4.58">
          <l>अयि ममैष चकोरशिशुर्मुनेर्व्रजति सिन्धुपिबस्य न शिष्यताम् ।</l>
          <l>अशितुमब्धिमधीतवतोऽस्य च शशिकराः पिबतः कति शीकराः ॥ ५८ ॥</l>
        </lg>
        <lg xml_id="NshdCrt.4.59">
          <l>कुरु करे गुरुमेकमयोघनं बहिरतो मुकुरं च कुरुष्व मे ।</l>
          <l>विशति तत्र यदैव विधुस्तदा सखि सुखादहितं जहि तं द्रुतम् ॥ ५९ ॥</l>
        </lg>
        <lg xml_id="NshdCrt.4.60">
          <l>उदर एव धृतः किमुदन्वता न विषमो वडवानलवद्विधुः ।</l>
          <l>विषवदुज्झितमप्यमुना न स स्मरहरः किममुं बुभुजे विभुः ॥ ६० ॥</l>
        </lg>
        <lg xml_id="NshdCrt.4.61">
          <l>असितमेकसुराशितमप्यभून्न पुनरेष विधुर्विशदं विषम् ।</l>
          <l>अपि निपीय सुरैर्जनितक्षयं स्वयमुदेति पुनर्नवमार्णवम् ॥ ६१ ॥</l>
        </lg>
        <lg xml_id="NshdCrt.4.62">
          <l>विरहिवर्गवधव्यसनाकुलं कलय पापमशेषकलं विधुम् ।</l>
          <l>सुरनिपीतसुधाकमपापकं ग्रहविदो विपरीतकथाः कथम् ॥ ६२ ॥</l>
        </lg>
        <lg xml_id="NshdCrt.4.63">
          <l>विरहिभिर्बहु मानमवापि यः स बहुलः खलु पक्ष इहाजनि ।</l>
          <l>तदमितिः सकलैरपि यत्र तैर्व्यरचि सा च तिथिः किममीकृता ॥ ६३ ॥</l>
        </lg>
        <lg xml_id="NshdCrt.4.64">
          <l>स्वरिपुतीक्ष्णसुदर्शनविभ्रमात्किमु विधुं ग्रसते स विधुंतुदः ।</l>
          <l>निपतितं वदने कथमन्यथा बलिकरम्भनिभं निजमुज्झति ॥ ६४ ॥</l>
        </lg>
        <lg xml_id="NshdCrt.4.65">
          <l>वदनगर्भगतं न निजेच्छया शशिनमुज्झति राहुरसंशयम् ।</l>
          <l>अशित एव गलत्ययमत्ययं सखि विना गलनालबिलाध्वना ॥ ६५ ॥</l>
        </lg>
        <lg xml_id="NshdCrt.4.66">
          <l>ऋजुदृशः कथयन्ति पुराविदो मधुभिदं खलु राहुशिरश्छिदम् ।</l>
          <l>विरहिमूर्धभिदं निगदन्ति न क्व न शशी यदि तज्जठरानलः ॥ ६६ ॥</l>
        </lg>
        <lg xml_id="NshdCrt.4.67">
          <l>स्मरसखौ रुचिभिः स्मरवैरिणा मखमृगस्य यथा दलितं शिरः ।</l>
          <l>सपदि संदधतुर्भिषजौ दिवः सखि तथा तमसोऽपि करोतु कः ॥ ६७ ॥</l>
        </lg>
        <lg xml_id="NshdCrt.4.68">
          <l>नलविमस्तकितस्य रणे रिपुर्मिलति किं न कबन्धगलेन वा ।</l>
          <l>मृतिभिया भृशमुत्पततस्तमोग्रहशिरस्तदसृग्दृढबन्धनम् ॥ ६८ ॥</l>
        </lg>
        <lg xml_id="NshdCrt.4.69">
          <l>सखि जरां परिपृच्छ तमः शिरः सममसौ दधतापि कबन्धताम् ।</l>
          <l>मगधराजवपुर्दलयुग्मवत्किमिति न व्यतिसीव्यति केतुना ॥ ६९ ॥</l>
        </lg>
        <lg xml_id="NshdCrt.4.70">
          <l>वद विधुंतुदमालि मदीरितैस्त्यजसि किं द्विजराजधिया रिपुम् ।</l>
          <l>किमु दिवं पुनरेति यदीदृशः पतित एष निषेव्य हि वारुणीम् ॥ ७० ॥</l>
        </lg>
        <lg xml_id="NshdCrt.4.71">
          <l>दहति कण्ठमयं खलु तेन किं गरुडवद्द्विजवासनयोज्झितः ।</l>
          <l>प्रकृतिरस्य विधुंतुद दाहिका मयि निरागसि का वद विप्रता ॥ ७१ ॥</l>
        </lg>
        <lg xml_id="NshdCrt.4.72">
          <l>सकलया कलया किल दंष्ट्रया समवधाय यमाय विनिर्मितः ।</l>
          <l>विरहिणीगणचर्वणसाधनं विधुरतो द्विजराज इति श्रुतिः ॥ ७२ ॥</l>
        </lg>
        <lg xml_id="NshdCrt.4.73">
          <l>स्मरमुखं हरनेत्रहुताशनाज्ज्वलदिदं चकृषे विधिना विधुः ।</l>
          <l>बहुविधेन वियोगिवधैनसा शशमिषादथ कालिकयाङ्कितः ॥ ७३ ॥</l>
        </lg>
        <lg xml_id="NshdCrt.4.74">
          <l>द्विजपतिग्रसनाहितपातकप्रभवकुष्ठसितीकृतविग्रहः ।</l>
          <l>विरहिणीवदनेन्दुजिघत्सया स्फुरति राहुरयं न निशाकरः ॥ ७४ ॥</l>
        </lg>
        <lg xml_id="NshdCrt.4.75">
          <l>इति विधोर्विविधोक्तिविगर्हणं व्यवहितस्य वृथेति विमृश्य सा ।</l>
          <l>अतितरां दधती विरहज्वरं हृदयभाजमुपालभत स्मरम् ॥ ७५ ॥</l>
        </lg>
        <lg xml_id="NshdCrt.4.76">
          <l>हृदयमाश्रयसे यदि मामकं ज्वलयसीत्थमनङ्ग तदैव किम् ।</l>
          <l>स्वयमपि क्षणदग्धनिजेन्धनः क्व भवितासि हताश हुताशवत् ॥ ७६ ॥</l>
        </lg>
        <lg xml_id="NshdCrt.4.77">
          <l>पुरभिदा गमितस्त्वमदृश्यतां त्रिनयनत्वपरिप्लुतिशङ्कया ।</l>
          <l>स्मर निरैष्यत कस्यचनापि न त्वयि किमक्षिगते नयनैस्त्रिभिः ॥ ७७ ॥</l>
        </lg>
        <lg xml_id="NshdCrt.4.78">
          <l>सहचरोऽसि रते रिति विश्रुतिस्त्वयि वसत्यपि मे न रतिः कुतः ।</l>
          <l>अथ न संप्रति संगतिरस्ति वामनुमृता न भवन्तमियं किल ॥ ७८ ॥</l>
        </lg>
        <lg xml_id="NshdCrt.4.79">
          <l>रतिवियुक्तमनात्मपरज्ञ किं स्वमिव मामपि तापितवानसि ।</l>
          <l>कथमतापभृतस्तव संगमादितरथा हृदयं मम दह्यते ॥ ७९ ॥</l>
        </lg>
        <lg xml_id="NshdCrt.4.80">
          <l>अनुममार न मार कथं नु सा रतिरतिप्रथितापि पतिव्रता ।</l>
          <l>इयदनाथवधूवधपातकी दयितयापि तयासि किमुज्झितः ॥ ८० ॥</l>
        </lg>
        <lg xml_id="NshdCrt.4.81">
          <l>सुगत एव विजित्य जितेन्द्रियस्त्वदुरुकीर्तितनुं यदनाशयत् ।</l>
          <l>तव तनूमवशिष्टवतीं ततः समिति भूतमयीमहरद्धरः ॥ ८१ ॥</l>
        </lg>
        <lg xml_id="NshdCrt.4.82">
          <l>फलमलभ्यत यत्कुसुमैस्त्वया विषमनेत्रमनङ्ग विगृह्णता ।</l>
          <l>अहह नीतिरवाप्तभया ततो न कुसुमैरपि विग्रहमिच्छति ॥ ८२ ॥</l>
        </lg>
        <lg xml_id="NshdCrt.4.83">
          <l>अपि धयन्नितरामरवत्सुधां त्रिनयनात्कथमापिथ तां दशाम् ।</l>
          <l>भण रतेरधरस्य रसादरादमृतमाप्तघृणः खलु नापिबः ॥ ८३ ॥</l>
        </lg>
        <lg xml_id="NshdCrt.4.84">
          <l>भुवनमोहनजेन किमेनसा तव बभूव परेत पिशाचता ।</l>
          <l>यदधुना विरहाधिमलीमसामभिभवन्भ्रमसि स्मर मद्विधाम् ॥ ८४ ॥</l>
        </lg>
        <lg xml_id="NshdCrt.4.85">
          <l>वत ददासि न मृत्युमपि स्मर स्खलति ते कृपया न धनुः करात् ।</l>
          <l>अथ मृतोऽसि मृतेन च मुच्यते न खलु मुष्टिरुरीकृतबन्धनः ॥ ८५ ॥</l>
        </lg>
        <lg xml_id="NshdCrt.4.86">
          <l>दृगुपहत्यपमृत्युविरूपताः शमयतेऽपरनिर्जरसेविता ।</l>
          <l>अतिशयान्ध्यवपुः क्षतिपाण्डुताः स्मर भवन्ति भवन्तमुपासितुः ॥ ८६ ॥</l>
        </lg>
        <lg xml_id="NshdCrt.4.87">
          <l>स्मर नृशंसतमस्त्वमतो विधिः सुमनसः कृतवान्भवदायुधम् ।</l>
          <l>यदि धनुर्दृढमाशुगमायसं तव सृजेत्त्रिजगत्प्रलयं व्रजेत् ॥ ८७ ॥</l>
        </lg>
        <lg xml_id="NshdCrt.4.88">
          <l>स्मररिपोरिव रोपशिखी पुरां दहतु ते जगतामपि मा त्रयम् ।</l>
          <l>इति विधिस्त्वदिषून्कुसुमानि किं मधुभिरन्तरसिञ्चदनिर्वृतः ॥ ८८ ॥</l>
        </lg>
        <lg xml_id="NshdCrt.4.89">
          <l>निधिरनंशमभेद्यमवेक्ष्य ते जनमनः खलु लक्षमकल्पयत् ।</l>
          <l>अपि स वज्रमदास्यत चेत्तदा त्वदिषुभिर्व्यदलिष्यदसावपि ॥ ८९ ॥</l>
        </lg>
        <lg xml_id="NshdCrt.4.90">
          <l>अपि विधिः कुसुमानि तवाशुगान् स्मर विधाय न निर्वृतिमाप्तवान् ।</l>
          <l>अदित पञ्च हि ते स नियम्य तांस्तदपि तैर्बत जर्जरितं जगत् ॥ ९० ॥</l>
        </lg>
        <lg xml_id="NshdCrt.4.91">
          <l>उपहरन्ति न कस्य सुपर्वणः सुनमसः कति पञ्च सुरद्रुमाः ।</l>
          <l>तव तु हीनतया पृथगेकिकां धिगियतापि न तेऽङ्ग विगर्हणा ॥ ९१ ॥</l>
        </lg>
        <lg xml_id="NshdCrt.4.92">
          <l>कुसुममप्यतिदुर्णयकारि ते किमु वितीर्य धनुर्विधिरग्रहीत् ।</l>
          <l>किमकृतैष तवैकतदास्पदे द्वयमभूदधुना हि नलभुवौ ॥ ९२ ॥</l>
        </lg>
        <lg xml_id="NshdCrt.4.93">
          <l>षड्टतवः कृपया स्वकमेककं कुसुममक्रमनन्दितनन्दनाः ।</l>
          <l>ददति यद्भवते कुरुते भवान्धनुरिवैकमिषूनिव पञ्च तैः ॥ ९३ ॥</l>
        </lg>
        <lg xml_id="NshdCrt.4.94">
          <l>यदतनुस्त्वमिदं जगते हितं क्व स मुनिस्तव यः सहते हतीः ।</l>
          <l>विशिखमाश्रवणं परिपूर्य चेदविचलद्भुजमुज्झितुमीशिषे ॥ ९४ ॥</l>
        </lg>
        <lg xml_id="NshdCrt.4.95">
          <l>सह तया स्मर भस्म झटित्यभूः पशुपतिं प्रति यामिषुमग्रहीः ।</l>
          <l>ध्रुवमभूदधुना वितनोः शरस्तव पिकस्वर एव स पञ्चमः ॥ ९५ ॥</l>
        </lg>
        <lg xml_id="NshdCrt.4.96">
          <l>स्मर स मद्दुरितैरफलीकृतो भगवतोऽपि भवद्दहनश्रमः ।</l>
          <l>सुरहिताय हुतात्मतनुः पुनर्ननु जनुर्दिवि तत्क्षणमापिथ ॥ ९६ ॥</l>
        </lg>
        <lg xml_id="NshdCrt.4.97">
          <l>विरहिणो विमुखस्य विधूदये शमनदिक्पवनः स न दक्षिणः ।</l>
          <l>सुमनसो नमयन्नटनौ धनुस्तव तु बाहुरसौ यदि दक्षिणः ॥ ९७ ॥</l>
        </lg>
        <lg xml_id="NshdCrt.4.98">
          <l>किमु भवन्तमुमापतिरेककं मदमुदान्धमयोगिजनान्तकम् ।</l>
          <l>यदजयत्तत एव न गीयते स भगवान्मदनान्धकमृत्युजित् ॥ ९८ ॥</l>
        </lg>
        <lg xml_id="NshdCrt.4.99">
          <l>त्वमिव कोऽपि परापकृतौ कृती न ददृशे न च मन्मथ शुश्रुवे ।</l>
          <l>स्वमदहो दहनाज्ज्वलतात्मना ज्वलयितुं परिरभ्य जगन्ति यः ॥ ९९ ॥</l>
        </lg>
        <lg xml_id="NshdCrt.4.100">
          <l>त्वमुचितं नयनार्चिषि शंभुना भुवनशान्तिकहोमहविः कृतः ।</l>
          <l>तव वयस्यमपास्य मधुं मधुं हतवता हरिणा बत किं कृतम् ॥ १०० ॥</l>
        </lg>
        <lg xml_id="NshdCrt.4.101">
          <l>इति कियद्वचसैव भृशं प्रियाधरपिपासु तदाननमाशु तत् ।</l>
          <l>अजनि पांशुलमप्रियवाग्ज्वलन्मदनशोषणबाणहतेरिव ॥ १०१ ॥</l>
        </lg>
        <lg xml_id="NshdCrt.4.102">
          <l>प्रियसखीनिवहेन सहाथ सा व्यरचयद्गिरमर्धसमस्यया ।</l>
          <l>हृदयमर्मणि मन्मथसायकैः क्षततमा बहु भाषितुमक्षमा ॥ १०२ ॥</l>
        </lg>
        <lg xml_id="NshdCrt.4.103">
          <l>अकरुणादव सूनशरादसून्सहजयापदि धीरतयात्मनः ।</l>
          <l>असव एव ममाद्य विरोधिनः कथमरीन्सखि रक्षितुमात्थ माम् ॥ १०३ ॥</l>
        </lg>
        <lg xml_id="NshdCrt.4.104">
          <l>हितगिरं न शृणोषि किमाश्रवे प्रसभमप्यव जीवितमात्मनः ।</l>
          <l>सखि हिता यदि मे भवसीदृशी मदरिमिच्छसि या मम जीवितम् ॥ १०४ ॥</l>
        </lg>
        <lg xml_id="NshdCrt.4.105">
          <l>अमृतदीधितिरेष विदर्भजे भजसि तापममुष्य किमंशुभिः ।</l>
          <l>यदि भवन्ति मृताः सखि चन्द्रिकाः शशभृतः क्व तदा ॥ १०५ ॥</l>
        </lg>
        <lg xml_id="NshdCrt.4.106">
          <l>परितप्यते व्रज धृतिं त्यज भीतिमहेतुकामयमचण्डमरीचिरुदञ्चति ।</l>
          <l>ज्वलयति स्फुटमातपमुर्मुरैरनुभवं वचसा सखि लुम्पसि ॥ १०६ ॥</l>
        </lg>
        <lg xml_id="NshdCrt.4.107">
          <l>अयि शपे हृदयाय अवैव तद्यदि विधोर्न रुचेरसि गोचरः ।</l>
          <l>रुचिफलं सखि दृश्यत एव तज्ज्वलयति त्वचमुल्ललयत्यसून् ॥ १०७ ॥</l>
        </lg>
        <lg xml_id="NshdCrt.4.108">
          <l>विधुविरोधितिथेरभिधायिनीं ननु न किं पुनरिच्छसि कोकिलाम् ।</l>
          <l>सखि किमर्थगवेषणया गिरं किरति सेयमनर्थमयीं मयि ॥ १०८ ॥</l>
        </lg>
        <lg xml_id="NshdCrt.4.109">
          <l>हृदय एव तवास्ति स वल्लभस्तदपि किं दमयन्ति विषीदसि ।</l>
          <l>हृदि परं न बहिः खलु वर्तते सखि यतस्तत एव विषद्यते ॥ १०९ ॥</l>
        </lg>
        <lg xml_id="NshdCrt.4.110">
          <l>स्फुटति हारमणौ मदनोष्मणा हृदयमप्यनलंकृतमद्य ते ।</l>
          <l>सखि हतास्मि तदा यदि हृद्यपि प्रियतमः स मम व्यवधापितः ॥ ११० ॥</l>
        </lg>
        <lg xml_id="NshdCrt.4.111">
          <l>इदमुदीर्य तदैव मुमूर्च्छ सा मनसि मूर्च्छितमन्मथपावका ।</l>
          <l>क्व सहतामवलम्बलवच्छिदामनुपपत्तिमतीमतिदुःखिता ॥ १११ ॥</l>
        </lg>
        <lg xml_id="NshdCrt.4.112">
          <l>अधित कापि मुखे सलिलं सखी प्यधित कापि सरोजदलैः स्तनौ ।</l>
          <l>व्यधित कापि हृदि व्यजनानिलं व्यधित कापि हिमं सुतनोस्तनौ ॥ ११२ ॥</l>
        </lg>
        <lg xml_id="NshdCrt.4.113">
          <l>उपचचार चिरं मृदुशीतलैर्जलजनालमृणालजलादिभिः ।</l>
          <l>प्रियसखीनिवहः स तथा क्रमादियमवाप यथा लघु चेतनम् ॥ ११३ ॥</l>
        </lg>
        <lg xml_id="NshdCrt.4.114">
          <l>अथ कले कलय श्वसिति स्फुटं चलति पक्ष्म चले परिभावय ।</l>
          <l>अधरकम्पनमुन्नय मेनके किमयि जल्पति कल्पलते शृणु ॥ ११४ ॥</l>
        </lg>
        <lg xml_id="NshdCrt.4.115">
          <l>रचय चारुमते स्तनयोर्वृतिं कलय केशिनि कैश्यमसंयतम् ।</l>
          <l>अवगृहाण तरङ्गिणि नेत्रयोर्जलझराविति शुश्रुविरे गिरः ॥ ११५ ॥</l>
        </lg>
        <lg xml_id="NshdCrt.4.116">
          <l>कलकलः स तदालिजनाननादुदलसद्विपुलस्त्वरितेरितैः ।</l>
          <l>यमधिगम्य सुतालयमीय्वान्धृतदरः स विदर्भपुरंदरः ॥ ११६ ॥</l>
        </lg>
        <lg xml_id="NshdCrt.4.117">
          <l>कन्यान्तः पुरबाधनाय यदधीकारान्न दोषा नृपं द्वौ मन्त्रिप्रवरश्च तुल्यमगदंकारश्च तावूचतुः ।</l>
          <l>देवाकर्णय सुश्रुतेन चरकस्योक्तेन जानेऽखिलं स्यादस्या नलदं विना न दलने तापस्य कोऽपि क्षमः ॥ ११७ ॥</l>
        </lg>
        <lg xml_id="NshdCrt.4.118">
          <l>ताभ्यामभूद्युगपदप्यभिधीयमानं भेदव्यपाकृति मिथः प्रतिघातमेव ।</l>
          <l>श्रोत्रे तु तस्य पवतुर्नृपतेर्न किंचिद्भैम्यामनिष्टशतशङ्कितयाकुलस्य ॥ ११८ ॥</l>
        </lg>
        <lg xml_id="NshdCrt.4.119">
          <l>द्रुतविगमितविप्रयोगचिह्नामपि तनयां नृपतिः पदप्रणम्राम् ।</l>
          <l>अकलयदसमाशुगाधिमग्नां झटिति पराशयवेदिनो हि विज्ञाः ॥ ११९ ॥</l>
        </lg>
        <lg xml_id="NshdCrt.4.120">
          <l>व्यतरदथ पिताशिषं सुतायै नतशिरसे सहसोन्नमय्य मौलिम् ।</l>
          <l>दयितमभिमतं स्वयंवरे त्वं गुणमयमाप्नुहि वासरैः कियद्भिः ॥ १२० ॥</l>
        </lg>
        <lg xml_id="NshdCrt.4.121">
          <l>तदनु स तनुजासखीरवादीत्तुहिनऋतौ गत एव हीदृशीनाम् ।</l>
          <l>कुसुममपि शरायते शरीरे तदुचितमाचरतोपचारमस्याः ॥ १२१ ॥</l>
        </lg>
        <lg xml_id="NshdCrt.4.122">
          <l>कतिपयदिवसैर्वयस्यया वः स्वयमभिलष्य वरिष्यते वरीयान् ।</l>
          <l>ऋशिमशमनयानया तदाप्तुं रुचिरुचिताथ भविद्विधाविधाभिः ॥ १२२ ॥</l>
        </lg>
        <lg xml_id="NshdCrt.4.123">
          <l>एवं यद्वदता नृपेण तनया नापृच्छि लज्जास्पदं यन्मोहः स्मरभूरकल्पि वपुषः पाण्डुत्वतापादिभिः ।</l>
          <l>यच्चाशीः कपटादवादि सदृशी स्यात्तत्र या सान्त्वना तन्मत्वालिजनो मनोब्धिमतनोदानन्दमन्दाक्षयोः ॥ १२३ ॥</l>
        </lg>
        <lg xml_id="NshdCrt.4.124">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुबे जितेन्द्रियचयं मामल्लदेवी च यम् ।</l>
          <l>तुर्यः स्थैर्यविचारणप्रकरणभ्रातर्ययं तन्महाकाव्येऽत्र व्यगलन्नलस्य चरिते सर्गो निसर्गोज्ज्वलः ॥ १२४ ॥</l>
        </lg>
      </div>
      <div n="5" type="sarga">
        <head>पञ्चमः सर्गः</head>
        <lg xml_id="NshdCrt.5.1">
          <l>यावदागमयतेऽथ नरेन्द्रान्स स्वयंवरमहाय महीन्द्रः ।</l>
          <l>तावदेव ऋषिरिन्द्रदिदृक्षुर्नारदस्त्रिदशधाम जगाम ॥ १ ॥</l>
        </lg>
        <lg xml_id="NshdCrt.5.2">
          <l>नात्र चित्रमनु तं प्रययौ यत्पर्वतः स खलु तस्य सपक्षः ।</l>
          <l>नारदस्तु जगतो गुरुरुच्चैर्विस्मयाय गगनं विललङ्घे ॥ २ ॥</l>
        </lg>
        <lg xml_id="NshdCrt.5.3">
          <l>गच्छता पथि विनैव विमानं व्योम तेन मुनिना विजगाहे ।</l>
          <l>साधने हि नियमोऽन्यजनानां योगिनां तु तपसाखिलसिद्धिः ॥ ३ ॥</l>
        </lg>
        <lg xml_id="NshdCrt.5.4">
          <l>खण्डितेन्द्रभवनाद्यभिमानाल्लङ्घते स्म मुनिरेष विमानान् ।</l>
          <l>अर्थितोऽप्यतिथितामनुमेने नैव तत्पतिभिरङ्घ्रिविनम्रैः ॥ ४ ॥</l>
        </lg>
        <lg xml_id="NshdCrt.5.5">
          <l>तस्य तापनभिया तपनः स्वं तावदेव समकोचयदर्चिः ।</l>
          <l>यावदेव दिवसेन शशीव द्रागतप्यत न तन्महसैव ॥ ५ ॥</l>
        </lg>
        <lg xml_id="NshdCrt.5.6">
          <l>पर्यभूद्दिनमणिर्द्विजराजं यत्करैरहह तेन तदा तम् ।</l>
          <l>पर्यभूत्खलु करैर्द्विजराजः कर्म कः स्वकृतमत्र न भुङ्क्ते ॥ ६ ॥</l>
        </lg>
        <lg xml_id="NshdCrt.5.7">
          <l>विष्टरं तटकुशालिभिरद्भिः पाद्यमर्ध्यमथ कच्छरुहाभिः ।</l>
          <l>पद्मवृन्दमधुभिर्मधुपर्कं स्वर्गसिन्धुरदितातिथयेऽस्मै ॥ ७ ॥</l>
        </lg>
        <lg xml_id="NshdCrt.5.8">
          <l>स व्यतीत्य वियदन्तरगाधं नाकनायकनिकेतनमाप ।</l>
          <l>संप्रतीर्य भवसिन्धुमनादिं ब्रह्म शर्मभरचारु यतीव ॥ ८ ॥</l>
        </lg>
        <lg xml_id="NshdCrt.5.9">
          <l>अर्चनाभिरुचितोच्चतराभिश्चारु तं सदकृतातिथिमिन्द्रः ।</l>
          <l>यावदर्हकरणं किल साधोः प्रत्यवायधुतये न गुणाय ॥ ९ ॥</l>
        </lg>
        <lg xml_id="NshdCrt.5.10">
          <l>नामधेयसमतासखमद्रेरद्रिभिन्मुनिमथाद्रियत द्राक् ।</l>
          <l>पर्वतोऽपि लभतां कथमर्चां न द्विजः सविबुधप्रभुलम्भी ॥ १० ॥</l>
        </lg>
        <lg xml_id="NshdCrt.5.11">
          <l>तद्भुजादतिवितीर्णसपर्याद्द्युद्रुमानपि विवेद मुनीन्द्रः ।</l>
          <l>स्वःसहस्थितिसुशिक्षितया तान्दानपारमितयैव वदान्यात् ॥ ११ ॥</l>
        </lg>
        <lg xml_id="NshdCrt.5.12">
          <l>मुद्रितान्यजनसंकथनः सन्नारदं बलरिपुः समवादीत् ।</l>
          <l>आकरः स्वपरभूरिकथानां प्रायशो हि सुहृदोः सहवासः ॥ १२ ॥</l>
        </lg>
        <lg xml_id="NshdCrt.5.13">
          <l>तं कथानुकथनप्रसृतायां दूरमालपनकौतुकितायाम् ।</l>
          <l>भूभृतां चिरमनागतिहेतुं ज्ञातुमिच्छुरवदच्छतमन्युः ॥ १३ ॥</l>
        </lg>
        <lg xml_id="NshdCrt.5.14">
          <l>प्रागिव प्रसुवते नृपवंशाः किं नु संप्रति न वीरकरीरान् ।</l>
          <l>ये परप्रहरणैः परिणामे विक्षताः क्षितितले निपतन्ति ॥ १४ ॥</l>
        </lg>
        <lg xml_id="NshdCrt.5.15">
          <l>पार्थिवं हि निजमाजिषु वीरा दूरमूर्ध्वगमनस्य विरोधि ।</l>
          <l>गौरवाद्वपुरपास्य भजन्ते मत्कृतामतिथिगौरवऋद्धिम् ॥ १५ ॥</l>
        </lg>
        <lg xml_id="NshdCrt.5.16">
          <l>साभिशापमिव नातिथयस्ते मां यदद्य भगवन्नुपयन्ति ।</l>
          <l>तेन न श्रियमिमां बहु मन्ये स्वोदरैकभृतिकाऋयकदर्याम् ॥ १६ ॥</l>
        </lg>
        <lg xml_id="NshdCrt.5.17">
          <l>पूर्वपुण्यविभवव्ययलब्धाः श्रीभरा विपद एव विमृष्टाः ।</l>
          <l>पात्रपाणिकमलार्पणमासां तासु शान्तिकविधिर्विधिदृष्टः ॥ १७ ॥</l>
        </lg>
        <lg xml_id="NshdCrt.5.18">
          <l>तद्विमृज्य मम संशयशिल्पि स्फीतमत्र विषाये सहसाघम् ।</l>
          <l>भूयतां भगवतः श्रुतिसारैरद्यवाग्भिरघमर्षणऋग्भिः ॥ १८ ॥</l>
        </lg>
        <lg xml_id="NshdCrt.5.19">
          <l>इत्युदीर्य मघवा विनयर्धिं वर्धयन्नवहितत्वभरेण ।</l>
          <l>चक्षुषां दशशतीमनिमेषां तस्थिवान्मुनिमुखे प्रणिधाय ॥ १९ ॥</l>
        </lg>
        <lg xml_id="NshdCrt.5.20">
          <l>वीक्ष्य तस्य विनये परिपाकं पाकशासनपदं स्पृशतोऽपि ।</l>
          <l>नारदः प्रमदगद्गदयोक्त्या विस्मितः स्मितपुरःसरमूचे ॥ २० ॥</l>
        </lg>
        <lg xml_id="NshdCrt.5.21">
          <l>भिक्षिता शतमखी सुकृतं यत्तत्परिश्रमविदः स्वविभूतौ ।</l>
          <l>तत्फले यदि परं तव हेला क्लेशलब्धमधिकादरदं तु ॥ २१ ॥</l>
        </lg>
        <lg xml_id="NshdCrt.5.22">
          <l>संपदस्तवगिरामपि दूरा यन्न नाम विनयं विनयन्ते ।</l>
          <l>श्रद्दधाति क इवेह न साक्षादाह चेदनुभवः परमाप्तः ॥ २२ ॥</l>
        </lg>
        <lg xml_id="NshdCrt.5.23">
          <l>श्रीभरानतिथिसात्करवाणि स्वोपभोगपरता न हितेति ।</l>
          <l>पश्यतो बहिरिवान्तरपीयं दृष्टिसृष्टिरधिका तव कापि ॥ २३ ॥</l>
        </lg>
        <lg xml_id="NshdCrt.5.24">
          <l>आः स्वभावमधुरैरनुभावैस्तावकैरतितरां तरलाः स्मः ।</l>
          <l>द्यां प्रशाधि गलितावधिकालं साधु साधु विजयस्व बिडाउजः ॥ २४ ॥</l>
        </lg>
        <lg xml_id="NshdCrt.5.25">
          <l>संख्यविक्षततनुस्रवदस्रुक्षालिताखिलनिजाघलघूनाम् ।</l>
          <l>यत्त्विहानुपगमः शृणु राज्ञां तज्जगद्युवमुदं तमुदन्तम् ॥ २५ ॥</l>
        </lg>
        <lg xml_id="NshdCrt.5.26">
          <l>सा भुवः किमपि रत्नमनर्घं भूषणं जयति तत्र कुमारी ।</l>
          <l>भीमभूपतनया दमयन्ती नाम या मदनशस्त्रममोघम् ॥ २६ ॥</l>
        </lg>
        <lg xml_id="NshdCrt.5.27">
          <l>संप्रति प्रतिमुहूर्तमपूर्वा कापि यौवनजवेन भवन्ती ।</l>
          <l>आशिखं सुकृतसारभृते सा क्वापि यूनि भजते किल भावम् ॥ २७ ॥</l>
        </lg>
        <lg xml_id="NshdCrt.5.28">
          <l>कथ्यते न कतमः स इति त्वं मां विवक्षुरसि किं चलदोष्ठः ।</l>
          <l>अर्धवर्त्मनि रुणत्सि न पृच्छां निर्गमेण न परिश्रमयैनाम् ॥ २८ ॥</l>
        </lg>
        <lg xml_id="NshdCrt.5.29">
          <l>यत्पथावधिरणुः परमः सा योगिधीरपि न पश्यति यस्मात् ।</l>
          <l>बालया निजमनःपरमाणौ ह्रीदरीशयहरीकृतमेनम् ॥ २९ ॥</l>
        </lg>
        <lg xml_id="NshdCrt.5.30">
          <l>सा शरस्य कुसुमस्य शरव्यं सूचिता विरहवाचिभिरङ्गैः ।</l>
          <l>तातचित्तमपि धातुरधत्त स्वस्वयंवरमहाय सहायम् ॥ ३० ॥</l>
        </lg>
        <lg xml_id="NshdCrt.5.31">
          <l>मन्मथाय यदथादित राज्ञां हूतिदूत्यविधये विधिराज्ञाम् ।</l>
          <l>तेन तत्परवशाः पृथिवीशः संगरं गरमिवाकलयन्ति ॥ ३१ ॥</l>
        </lg>
        <lg xml_id="NshdCrt.5.32">
          <l>येषु येषु सरसा दमयन्ती भूषणेषु यदिवापि गुणेषु ।</l>
          <l>तत्र तत्र कलयापि विशेषो यः स हि क्षितिभृतां पुरुषार्थः ॥ ३२ ॥</l>
        </lg>
        <lg xml_id="NshdCrt.5.33">
          <l>शैशवव्ययदिनावधि तस्या यौवनोदयिनि राजसमाजे ।</l>
          <l>आदरादहरहः कुसुमेषोरुल्ललास मृगयाभिनिवेशः ॥ ३३ ॥</l>
        </lg>
        <lg xml_id="NshdCrt.5.34">
          <l>इत्यमी वसुमतीं कमितारः सादरस्त्वदतिथीभवितुं न ।</l>
          <l>भीमभूसुरभुवोरभिलाषे दूरमन्तरमहो नृपतीनाम् ॥ ३४ ॥</l>
        </lg>
        <lg xml_id="NshdCrt.5.35">
          <l>तेन जाग्रदधृतिर्दिवमागां संख्यसौख्यमनुसर्तुमनु त्वाम् ।</l>
          <l>यन्मृधं क्षितिभृतां न विलोके तन्निमग्नमनसां भुवि लोके ॥ ३५ ॥</l>
        </lg>
        <lg xml_id="NshdCrt.5.36">
          <l>वेद यद्यपि न कोऽपि भवन्तं हन्त हन्त्रकरुणं विरुणद्धि ।</l>
          <l>पृच्छ्यसे तदपि येन विवेकप्रोञ्छनाय विषये रससेकः ॥ ३६ ॥</l>
        </lg>
        <lg xml_id="NshdCrt.5.37">
          <l>एवमुक्तवति देवऋषीन्द्रे द्रागभेदि मघवाननमुद्रा ।</l>
          <l>उत्तरोत्तरशुभो हि विभूनां कोऽपि मञ्जुलतमः क्रमवादः ॥ ३७ ॥</l>
        </lg>
        <lg xml_id="NshdCrt.5.38">
          <l>कानुजे मम निजे दनुजारौ जाङ्रति स्वशरणे रणचर्चा ।</l>
          <l>यद्भुजाङ्कमुपधाय जयाङ्कं शर्मणा स्वपिमि वीतविशङ्कः ॥ ३८ ॥</l>
        </lg>
        <lg xml_id="NshdCrt.5.39">
          <l>विश्वरूपकलनादुपपन्नं तस्य जैमिनिमुनित्वमुदीये ।</l>
          <l>विग्रहं मखभुजामसहिष्णुर्व्यर्थतां मदशनिं स निनाय ॥ ३९ ॥</l>
        </lg>
        <lg xml_id="NshdCrt.5.40">
          <l>ईदृशानि मुनये विनयाब्धिस्तस्थिवान्स वचनान्युपहृत्य ।</l>
          <l>प्रांशुनिःश्वसितपृष्ठचरी वाग्नारदस्य निरियाय निरोजाः ॥ ४० ॥</l>
        </lg>
        <lg xml_id="NshdCrt.5.41">
          <l>स्वारसातलभवाहवशङ्की निर्वृणोमि न वसन्वसुमत्याम् ।</l>
          <l>द्यां गतस्य हृदि मे दुरुदर्कः क्ष्मातलद्वयभटाजिवितर्कः ॥ ४१ ॥</l>
        </lg>
        <lg xml_id="NshdCrt.5.42">
          <l>वीक्षितस्त्वमसि मामथ गन्तुं तन्मनुष्यजगतेऽनुमनुष्व ।</l>
          <l>किं भुवः परिवृढा न विवोढुं तत्र तामुपगता विवदन्ते ॥ ४२ ॥</l>
        </lg>
        <lg xml_id="NshdCrt.5.43">
          <l>इत्युदीर्य स ययौ मुनिरुर्वीं स्वर्पतिं प्रतिनिवर्त्य बलेन ।</l>
          <l>वारितोऽप्यनुजगाम सयत्नं तं कियन्त्यपि पदान्यपराणि ॥ ४३ ॥</l>
        </lg>
        <lg xml_id="NshdCrt.5.44">
          <l>पर्वतेन परिपीय गभीरं नारदीयमुदितं प्रतिनेदे ।</l>
          <l>स्वस्य कश्चिदपि पर्वतपक्षच्छेदिनि स्वयमदर्शि न पक्षः ॥ ४४ ॥</l>
        </lg>
        <lg xml_id="NshdCrt.5.45">
          <l>पाणये बलरिपोरथ भैमीशीतकोमलकरग्रहमर्हम् ।</l>
          <l>भेषजं चिरचिताशनिवासव्यापदामुपदिदेश रतीशः ॥ ४५ ॥</l>
        </lg>
        <lg xml_id="NshdCrt.5.46">
          <l>नाकलोकभिषाजोः सुषमा या पुष्पचापमपि चुम्बति सैव ।</l>
          <l>वेद्मि तादृगभिषज्यदसौ तद्द्वारसंक्रमितवैद्यकविद्यः ॥ ४६ ॥</l>
        </lg>
        <lg xml_id="NshdCrt.5.47">
          <l>मानुषीमनुसरत्यथ पत्यौ खर्वभावमवलम्ब्य मघोनी ।</l>
          <l>खण्डितं निजमसूचयदुच्चैर्मानमाननसरोरुहनत्या ॥ ४७ ॥</l>
        </lg>
        <lg xml_id="NshdCrt.5.48">
          <l>यो मघोनि दिवमुच्चरमाणे रम्भया मलिनिमालमलम्भि ।</l>
          <l>वर्ण एव स खलूज्ज्वलमस्याः शान्तमान्तरमभाषत भङ्ग्या ॥ ४८ ॥</l>
        </lg>
        <lg xml_id="NshdCrt.5.49">
          <l>जीवितेन कृतमप्सरसां तत्प्राणमुक्तिरिह युक्तिमती नः ।</l>
          <l>इत्यनक्षरमवाचि घृताच्या दीर्घनिःश्वसितनिर्गमितेन ॥ ४९ ॥</l>
        </lg>
        <lg xml_id="NshdCrt.5.50">
          <l>साधु नः पतनमेवमितः स्यादित्यभण्यत तिलोत्तमयापि ।</l>
          <l>चामरस्य पतनेन कराग्जात्तद्विलोलनचलद्भुजनालात् ॥ ५० ॥</l>
        </lg>
        <lg xml_id="NshdCrt.5.51">
          <l>मेनका मनसि तापमुदीतं यत्पिधित्सुरकरोदवहित्थाम् ।</l>
          <l>तत्स्फुटं निजहृदः पुटपाके पङ्कलिप्तिमसृजद्बहिरुत्थाम् ॥ ५१ ॥</l>
        </lg>
        <lg xml_id="NshdCrt.5.52">
          <l>उर्वशी गुणवशीकृतविश्वा तत्क्षणस्तिमितभावनिभेन ।</l>
          <l>शक्रसौहृदसमापनसीमस्तम्भकार्यमपुषद्वपुषैव ॥ ५२ ॥</l>
        </lg>
        <lg xml_id="NshdCrt.5.53">
          <l>कापि कामपि बभाण बुभुत्सुं शृण्वति त्रिदशभर्तरि किंचित् ।</l>
          <l>एष कश्यपसुतामभिगन्ता पश्य कश्यपसुतः शतमन्युः ॥ ५३ ॥</l>
        </lg>
        <lg xml_id="NshdCrt.5.54">
          <l>आलिमात्मसुभगत्वसगर्वा कापि शृण्वति मघोनि बभाषे ।</l>
          <l>वीक्षणेऽपि सघृणासि नृणां किं यासि न त्वमपि साऋथगुणेन ॥ ५४ ॥</l>
        </lg>
        <lg xml_id="NshdCrt.5.55">
          <l>अन्वयुर्द्युतिपयः पितृनाथास्तं मुदाथ हरितां कमितारः ।</l>
          <l>वर्त्म कर्षतु पुरः परमेकस्तद्गतानुगतिको न महार्घः ॥ ५५ ॥</l>
        </lg>
        <lg xml_id="NshdCrt.5.56">
          <l>प्रेषिताः पृथगथो दमयन्त्यै चित्तचौर्यचतुरा निजदूत्यः ।</l>
          <l>तद्गुरुं प्रति च तैरुपहाराः संख्यसौख्यकपटेन निगूढाः ॥ ५६ ॥</l>
        </lg>
        <lg xml_id="NshdCrt.5.57">
          <l>चित्रमत्र विबुधैरपि यत्तैः स्वर्विहाय बत भूरनुसस्रे ।</l>
          <l>द्यौर्न काचिदथवास्ति निरूढा सैव सा चलति यत्र हि चित्तम् ॥ ५७ ॥</l>
        </lg>
        <lg xml_id="NshdCrt.5.58">
          <l>शीघ्रलङ्घितपथैरथ वाहैर्लम्भिता भुवममी सुरसाराः ।</l>
          <l>वक्रितोन्नमितकंधरबन्धाः शुश्रुवुर्ध्वनितमध्वनि दूरम् ॥ ५८ ॥</l>
        </lg>
        <lg xml_id="NshdCrt.5.59">
          <l>किं घनस्य जलधेरथवैवं नैव संशयितुमप्यलभन्त ।</l>
          <l>स्यन्दनं परमदूरमपश्यन्निःस्वनश्रुतिसहोपनतं ते ॥ ५९ ॥</l>
        </lg>
        <lg xml_id="NshdCrt.5.60">
          <l>सूतविशृअमदकौतुकिभावं भावबोधचतुरं तुरगाणाम् ।</l>
          <l>तत्र नेत्रजनुषः फलमेते नैषधं बुबुधिरे विबुधेन्द्राः ॥ ६० ॥</l>
        </lg>
        <lg xml_id="NshdCrt.5.61">
          <l>वीक्ष्य तस्य वरुणस्तरुणत्वं यद्बभार निबिडं जडभूयम् ।</l>
          <l>नौचिती जलपतेः किमु सास्य प्राज्यविस्मयरसस्तिमितस्य ॥ ६१ ॥</l>
        </lg>
        <lg xml_id="NshdCrt.5.62">
          <l>रूपमस्य विनिरूप्य तथातिम्लानिमाप रविवंशवतंसः ।</l>
          <l>कीर्त्यते यदधुनापि स देवः काल एव सकलेन जनेन ॥ ६२ ॥</l>
        </lg>
        <lg xml_id="NshdCrt.5.63">
          <l>यं बभार दहनः खलु तापं रूपधेयभरमस्य विमृश्य ।</l>
          <l>तत्र भूदनलता जनिकर्त्री मा तदप्यनलतैव तु हेतुः ॥ ६३ ॥</l>
        </lg>
        <lg xml_id="NshdCrt.5.64">
          <l>कामनीयकमधः कृतकामं काममक्षिभिरवेक्ष्य तदीयम् ।</l>
          <l>कौशिकः स्वमखिलं परिपश्यन्मन्यते स्म खलु कौशिकमेव ॥ ६४ ॥</l>
        </lg>
        <lg xml_id="NshdCrt.5.65">
          <l>रामणीयकगुणाद्वयवादं मूर्तमुत्थितममुं परिभाव्य ।</l>
          <l>विस्मयाय हृदयानि वितेरुस्तेन तेषु न सुराः प्रबभूवः ॥ ६५ ॥</l>
        </lg>
        <lg xml_id="NshdCrt.5.66">
          <l>प्रैयरूपकविशेषनिवेशैः संवदद्भिरमराः श्रुतपूर्वैः ।</l>
          <l>एष एव स नलः किमितीदं मन्दमन्दमितरेतरमूचुः ॥ ६६ ॥</l>
        </lg>
        <lg xml_id="NshdCrt.5.67">
          <l>तेषु तद्विधवधूवरणार्हं भूषणं स समयः स रथाध्वा ।</l>
          <l>तस्य कुण्डिनपुरं प्रतिसर्पन्भूपतेर्व्यवसितानि शशंसुः ॥ ६७ ॥</l>
        </lg>
        <lg xml_id="NshdCrt.5.68">
          <l>धर्मराजसलिलेशहुताशैः प्राणतां श्रितममुं जगतस्तैः ।</l>
          <l>प्राप्य हृष्टचलविस्तृततापैश्चेतसा निभृतमेतदचिन्ति ॥ ६८ ॥</l>
        </lg>
        <lg xml_id="NshdCrt.5.69">
          <l>नैव नः प्रियतमोभयथासौ यद्यमुं न वृणुते वृणुते वा ।</l>
          <l>एकतो हि धिगमूमगुणज्ञामन्यतः कथमदःप्रतिलम्भः ॥ ६९ ॥</l>
        </lg>
        <lg xml_id="NshdCrt.5.70">
          <l>मां वरिष्यति तदा यदि मत्तो वेद नेयमियदस्य महत्त्वम् ।</l>
          <l>ईदृशी च कथमाकलयित्री मद्विशेषमपरान्नृपपुत्री ॥ ७० ॥</l>
        </lg>
        <lg xml_id="NshdCrt.5.71">
          <l>नैषधे बत वृते दमयन्त्या व्रीडितो नहि बहिर्भवितास्मि ।</l>
          <l>स्वां गृहेऽपि वनितां कथमास्यं ह्रीनिमीलि खलु दर्शयिताहे ॥ ७१ ॥</l>
        </lg>
        <lg xml_id="NshdCrt.5.72">
          <l>इत्यवेत्य मनसात्मविधेयं किंचन त्रिविबुधी बुबुधे न ।</l>
          <l>नाकनायकमपास्य तमेकं सा स्म पश्यति परस्परमास्यम् ॥ ७२ ॥</l>
        </lg>
        <lg xml_id="NshdCrt.5.73">
          <l>किं विधेयमधुनेति विमुग्धं स्वानुगाननमवेक्ष्य ऋभुक्षाः ।</l>
          <l>शंसति स्म कपटे पटुरुच्चैर्वञ्चनं समभिलष्य नलस्य ॥ ७३ ॥</l>
        </lg>
        <lg xml_id="NshdCrt.5.74">
          <l>सर्वतः कुशलवानसि कच्चित्त्वं स नैषध इति प्रतिभा नः ।</l>
          <l>स्वासनार्धसुहृदस्त्वयि रेखां वीरसेननृपतेरिव विद्मः ॥ ७४ ॥</l>
        </lg>
        <lg xml_id="NshdCrt.5.75">
          <l>क्व प्रयास्यसि नलेत्यलमुक्त्वा यात्रयात्र शुभयाजनि यन्नः ।</l>
          <l>तत्तयैव फलसत्वरया त्वं नाध्वनोऽर्धनोऽर्धमिदमागमितः किम् ॥ ७५ ॥</l>
        </lg>
        <lg xml_id="NshdCrt.5.76">
          <l>एष नैषाध स दण्डभृदेष ज्वालजालजटिलः स हुताशः ।</l>
          <l>यादसां स पतिरेष च शेषं शासितारमधिगच्छ सुराणाम् ॥ ७६ ॥</l>
        </lg>
        <lg xml_id="NshdCrt.5.77">
          <l>अर्थिनो वयममी समुपेमस्त्वां नलेति फलितार्थमवेहि ।</l>
          <l>अध्वनः क्षणमपास्य च खेदं कुर्महे भवति कार्यनिवेदम् ॥ ७७ ॥</l>
        </lg>
        <lg xml_id="NshdCrt.5.78">
          <l>ईदृशीं गिरमुदीर्य बिडौजा जोषमास न विशिष्य बभाषे ।</l>
          <l>नात्र चित्रमभिधाकुशलत्वे शैशवावधिगुरुर्गुरुरस्य ॥ ७८ ॥</l>
        </lg>
        <lg xml_id="NshdCrt.5.79">
          <l>अर्थिनामहृषिताखिललोमा स्वं नृपः स्फुटकदम्बकदम्बम् ।</l>
          <l>अर्चनार्थमिव तच्चरणानां स प्रणामकरणादुपनिन्ये ॥ ७९ ॥</l>
        </lg>
        <lg xml_id="NshdCrt.5.80">
          <l>दुर्लभं दिगधिपैः किममीभिस्तादृशं कथमहो मदधीनम् ।</l>
          <l>ईदृशं मनसिकृत्य विरोधं नैषधेन समशायि चिराय ॥ ८० ॥</l>
        </lg>
        <lg xml_id="NshdCrt.5.81">
          <l>जीवितावधि वनीयकमात्रैर्याच्यमानमखिलैः सुलभं यत् ।</l>
          <l>अर्थिने परिवृढाय सुराणां किं वितीर्य परितुष्यतु चेतः ॥ ८१ ॥</l>
        </lg>
        <lg xml_id="NshdCrt.5.82">
          <l>भीमजा च हृदि मे परमास्ते जीवितादपि धनादपि गुर्वी ।</l>
          <l>न स्वमेव मम साऋहति यस्याः षोडशीमपि कलां किल नोर्वी ॥ ८२ ॥</l>
        </lg>
        <lg xml_id="NshdCrt.5.83">
          <l>मीयतां कथमभीप्सितमेषां दीयतां कथमयाचितमेव ।</l>
          <l>तं धिगस्तु कलयन्नपि वाञ्छामर्थिवागवसरं सहते यः ॥ ८३ ॥</l>
        </lg>
        <lg xml_id="NshdCrt.5.84">
          <l>प्रापितेन चटुकाकुविडम्बं लम्भितेन बहुयाचनलज्जाम् ।</l>
          <l>अर्थिना यदघमर्जति दाता तन्न लुम्पति विलम्ब्य ददानः ॥ ८४ ॥</l>
        </lg>
        <lg xml_id="NshdCrt.5.85">
          <l>यत्प्रदेयमुपनीय वदान्यैर्दीयते सलिलमर्थिजनाय ।</l>
          <l>सार्थनोक्तिविफलत्वविशङ्कात्रासमूर्च्छदपमृत्युचिकित्सा ॥ ८५ ॥</l>
        </lg>
        <lg xml_id="NshdCrt.5.86">
          <l>अर्थिने न तृणवद्धनमात्रं किं तु जीवनमपि प्रतिपाद्यम् ।</l>
          <l>एवमाह कुशवज्जलदापी द्रव्यदानविधिरुक्तिविदग्धः ॥ ८६ ॥</l>
        </lg>
        <lg xml_id="NshdCrt.5.87">
          <l>पङ्कसंकरविगर्हितमर्हं न श्रियः कमलमाश्रयणाय ।</l>
          <l>अर्थिपाणिकमलं विमलं तद्वासवेश्म विदधीत सुधीस्तत् ॥ ८७ ॥</l>
        </lg>
        <lg xml_id="NshdCrt.5.88">
          <l>याचमानजनमानसवृत्तेः पूरणाय बत जन्म न यस्य ।</l>
          <l>तेन भूमिरतिभारवतीयं न द्रुमैर्न गिरिभिर्न समुद्रैः ॥ ८८ ॥</l>
        </lg>
        <lg xml_id="NshdCrt.5.89">
          <l>मा धनानि कृपणः खलु जीवंस्तृष्णयार्पयतु जातु परस्मै ।</l>
          <l>तत्र चैष कुरुते मम चित्रंयत्तु नार्पयति तानि मृतोऽपि ॥ ८९ ॥</l>
        </lg>
        <lg xml_id="NshdCrt.5.90">
          <l>माममीभिरिह याचितवद्भिर्दातृजातमवमत्य जगत्याम् ।</l>
          <l>यद्यशो मयि निवेशितमेतन्निष्क्रयोऽस्तु कतमस्तु तदीयः ॥ ९० ॥</l>
        </lg>
        <lg xml_id="NshdCrt.5.91">
          <l>लोक एष परलोकमुपेता हा विहाय निधने धनमेकः ।</l>
          <l>इत्यमुं खलु तदस्य निनीषत्यर्थिबन्धुरुदयद्दयचित्तः ॥ ९१ ॥</l>
        </lg>
        <lg xml_id="NshdCrt.5.92">
          <l>दानपात्रमधमर्णमिहैकग्राहि कोटिगुणितं दिवि दायि ।</l>
          <l>साधुरेति सुकृतैर्यदि कर्तुं पारलौकिककुसीदमसीदत् ॥ ९२ ॥</l>
        </lg>
        <lg xml_id="NshdCrt.5.93">
          <l>एवमादि स विचिन्त्य मुहूर्तं तानवोचत पतिर्निषधानाम् ।</l>
          <l>अर्थिदुर्लभमवाप्य सहर्षान्याच्यमानमुखमुल्लसितश्रि ॥ ९३ ॥</l>
        </lg>
        <lg xml_id="NshdCrt.5.94">
          <l>नास्ति जन्यजनकव्यतिभेदः सत्यमन्नजनितो जनदेहः ।</l>
          <l>वीक्ष्य वः खलु तनूममृतादं दृङ्निमज्जनमुपैति सुधायाम् ॥ ९४ ॥</l>
        </lg>
        <lg xml_id="NshdCrt.5.95">
          <l>मत्तपः क्व न तनु क्व फलं वा यूयमीक्षणपथं व्रजथेति ।</l>
          <l>ईदृशं परिणमन्ति पुनर्नः पूर्वपूरुषतपांसि जयन्ति ॥ ९५ ॥</l>
        </lg>
        <lg xml_id="NshdCrt.5.96">
          <l>प्रत्यतिष्ठिपदिमां खलु देवीं कर्म सर्वसहनव्रतजन्म ।</l>
          <l>यूयमप्यहह पूजनमस्या यन्निजैः सृजथ पादपयोजैः ॥ ९६ ॥</l>
        </lg>
        <lg xml_id="NshdCrt.5.97">
          <l>जीवितावधि किमप्यधिकं वा यन्मनीषितमितो नरडिम्भात् ।</l>
          <l>तेन वश्चरणमर्चतु सोऽयं ब्रूत वस्तु पुनरस्तु किमीदृक् ॥ ९७ ॥</l>
        </lg>
        <lg xml_id="NshdCrt.5.98">
          <l>एवमुक्तवति वीतविशङ्के वीरसेनतनये विनयेन ।</l>
          <l>वक्रभावविषमामथ शक्रः कार्यकैतवगुरुर्गिरमूचे ॥ ९८ ॥</l>
        </lg>
        <lg xml_id="NshdCrt.5.99">
          <l>पाणिपीडनमहं दमयन्त्याः कामयेमहि महीमिहिकांशो ।</l>
          <l>दूत्यमत्र कुरु नः स्मरभीतिं निर्जितस्मर चिरस्य निरस्य ॥ ९९ ॥</l>
        </lg>
        <lg xml_id="NshdCrt.5.100">
          <l>आसते शतमधिक्षिति भूपास्तोयराशिरसि ते खलु कूपाः ।</l>
          <l>किं ग्रहा दिवि न जाङ्रति ते ते भास्करस्य कतमस्तुलयास्ते ॥ १०० ॥</l>
        </lg>
        <lg xml_id="NshdCrt.5.101">
          <l>विश्वदृश्वनयना वयमेव त्वद्गुणाम्बुधिमगाधमवेमः ।</l>
          <l>त्वामिहैवमनिवेश्य रहस्ये निर्वृतिं नहि लभेमहि सर्वे ॥ १०१ ॥</l>
        </lg>
        <lg xml_id="NshdCrt.5.102">
          <l>शुद्धवंशजनितोऽपि गुणस्य स्थानतामनुभवन्नपि शक्रः ।</l>
          <l>क्षिप्ररेनमृजुमाशु सपक्षं सायकं धनुरिवाजनि वक्रः ॥ १०२ ॥</l>
        </lg>
        <lg xml_id="NshdCrt.5.103">
          <l>तेन तेन वचसैव मघोनः स स्म वेद कपटं पटुरुच्चैः ।</l>
          <l>आचरत्तदुचितामथ वाणीमार्जवं हि कुटिलेषु न नीतिः ॥ १०३ ॥</l>
        </lg>
        <lg xml_id="NshdCrt.5.104">
          <l>सेयमुच्चतरता दुरितानामन्यजन्मनि मयैव कृतानाम् ।</l>
          <l>युष्मदीयमपि या महिमानं जेतुमिच्छति कथापथपारम् ॥ १०४ ॥</l>
        </lg>
        <lg xml_id="NshdCrt.5.105">
          <l>वित्थ चित्तमखिलस्य न कुर्यां धुर्यकार्यपरिपन्थि तु मौनम् ।</l>
          <l>ह्रीर्गिरास्तु वरमस्तु पुनर्मा स्वीकृतैव परवागपरास्ता ॥ १०५ ॥</l>
        </lg>
        <lg xml_id="NshdCrt.5.106">
          <l>यन्मतौ विमलदर्पणिकायां संमुखस्थमखिलं खलु तत्त्वम् ।</l>
          <l>तेऽपि किं वितरथेदृशमाज्ञां या न यस्य सदृशी वितरीतुम् ॥ १०६ ॥</l>
        </lg>
        <lg xml_id="NshdCrt.5.107">
          <l>यामि यामिह वरीतुमहो तद्दूततां नु करवाणि कथं वः ।</l>
          <l>ईदृशां न महतां बत जाता वञ्चने मम तृणस्य घृणापि ॥ १०७ ॥</l>
        </lg>
        <lg xml_id="NshdCrt.5.108">
          <l>उद्भ्रमामि विरहात्खलु यस्या मोहमेमि च मुहूर्तमहं यः ।</l>
          <l>ब्रूत वः प्रभवितास्मि रहस्यं रक्षितुं स कथमीदृगवस्थः ॥ १०८ ॥</l>
        </lg>
        <lg xml_id="NshdCrt.5.109">
          <l>यां मनोरथमयीं हृदि कृत्वा यः श्वसिम्यथ कथं स तदग्रे ।</l>
          <l>भावगुप्तिमविलम्बितुमीशे दुर्जया हि विषया विदुषापि ॥ १०९ ॥</l>
        </lg>
        <lg xml_id="NshdCrt.5.110">
          <l>यामिकाननुपमृद्य च मादृक् तां निरीक्षितुमपि क्षमते कः ।</l>
          <l>रक्षिलक्षजयचण्डचरित्रे पुंसि विश्वसिति कुत्र कुमारी ॥ ११० ॥</l>
        </lg>
        <lg xml_id="NshdCrt.5.111">
          <l>आदधीचि किल दातृकृतार्घं प्राणमात्रपणसीम यशो यत् ।</l>
          <l>आददे कथमहं प्रियया तत् प्राणतः शतगुणेन पणेन ॥ १११ ॥</l>
        </lg>
        <lg xml_id="NshdCrt.5.112">
          <l>अर्थना मयि भवद्भिरिवास्ये कर्तुमर्हति मयापि भवत्सु ।</l>
          <l>भीमजाऋथपरयाचनचाटौ यूयमेव गुरवः करणीयाः ॥ ११२ ॥</l>
        </lg>
        <lg xml_id="NshdCrt.5.113">
          <l>अर्थिताः प्रथमतो दमयन्तीं यूयमन्वहमुपास्य मया यत् ।</l>
          <l>ह्रीर्न चेद्व्यतियतामपि तद्वः सा ममापि सुतरां न तदस्तु ॥ ११३ ॥</l>
        </lg>
        <lg xml_id="NshdCrt.5.114">
          <l>कुण्डिनेन्द्रसुतया किल पूर्वं मां वरीतुमुररीकृतमास्ते ।</l>
          <l>व्रीडमेष्यति परं मयि दृष्टे स्वीकरिष्यति न सा खलु युष्मान् ॥ ११४ ॥</l>
        </lg>
        <lg xml_id="NshdCrt.5.115">
          <l>तत्प्रसीदत निधत्त न खेदं दूत्यमत्यसदृशं हि ममेदम् ।</l>
          <l>हास्यतैव सुलभा न तु साध्यं तद्विधित्सुभिरनौपयिकेन ॥ ११५ ॥</l>
        </lg>
        <lg xml_id="NshdCrt.5.116">
          <l>ईदृशानि गदितानि तदानीमाकलय्य स नलस्य बलारिः ।</l>
          <l>शंसति स्म किमपि स्मयमानः स्वानुगाननविलोकनलोलः ॥ ११६ ॥</l>
        </lg>
        <lg xml_id="NshdCrt.5.117">
          <l>नाभ्यधायि नृपते भवतेदं रोहिणीरमणवंशभुवैव ।</l>
          <l>लज्जते न रसना तव वाम्यादर्थिषु स्वयमुरीकृतकाम्या ॥ ११७ ॥</l>
        </lg>
        <lg xml_id="NshdCrt.5.118">
          <l>भङ्गुरं न वितथं न कथं वा जीवलोकमवलोकयसीमम् ।</l>
          <l>येन धर्मयशसी परिहातुं धीरहो चलति धीर तवापि ॥ ११८ ॥</l>
        </lg>
        <lg xml_id="NshdCrt.5.119">
          <l>कः कुलेऽजनि जगन्मुकुटे वः प्रार्थकेप्सितमपूरि न येन ।</l>
          <l>इन्दुरादिरजनिष्ट कलङ्की कष्टमत्र स भवानपि मा भूत् ॥ ११९ ॥</l>
        </lg>
        <lg xml_id="NshdCrt.5.120">
          <l>यापदृष्टिरपि या मुखमुद्रा याचमानमनु या च न तुष्टिः ।</l>
          <l>त्वादृशस्य सकलः स कलङ्कः शीतभासि शशकः परमङ्कः ॥ १२० ॥</l>
        </lg>
        <lg xml_id="NshdCrt.5.121">
          <l>नाक्षराणि पठता किमपाठि प्रस्मृतः किमथवा पठितोऽपि ।</l>
          <l>इत्थमर्थिचयसंशयदोलाखेलनं खलु चकार नकारः ॥ १२१ ॥</l>
        </lg>
        <lg xml_id="NshdCrt.5.122">
          <l>अब्रवीत्तमनलः क्व नलेदं लब्धमुज्झसि यशः शशिकल्पम् ।</l>
          <l>कल्पवृक्षपतिमर्थिनमित्थं नाप कोऽपि शतमन्युमिहान्यः ॥ १२२ ॥</l>
        </lg>
        <lg xml_id="NshdCrt.5.123">
          <l>न व्यहन्यत कदापि मुदं यः स्वःसदामुपनयन्नभिलाषः ।</l>
          <l>तत्पदे त्वदभिषेककृतां नः स त्यजत्वसमतामदमद्य ॥ १२३ ॥</l>
        </lg>
        <lg xml_id="NshdCrt.5.124">
          <l>अब्रवीदथ यमस्तमहृष्टं वीरसेनकुलदीप तमस्त्वाम् ।</l>
          <l>यत्किमप्यभिबुभूषति तत्किं चन्द्रवंशवसतेः सदृशं ते ॥ १२४ ॥</l>
        </lg>
        <lg xml_id="NshdCrt.5.125">
          <l>रोहणः किमपि यः कठिनानां कामधेनुरपि या पशुरेव ।</l>
          <l>नैनयोरपि वृथाभवदर्थी हा विधित्सुरसि वत्स किमेतत् ॥ १२५ ॥</l>
        </lg>
        <lg xml_id="NshdCrt.5.126">
          <l>याचितश्चिरयति क्व नु धीरः प्राणने क्षणमपि प्रतिभूः कः ।</l>
          <l>शंसति द्विनयनी दृढनिद्रां द्राङ्निमेषमिषघूर्णनपूर्णा ॥ १२६ ॥</l>
        </lg>
        <lg xml_id="NshdCrt.5.127">
          <l>अभ्रपुष्पमपि दित्सति शीतं साऋथिना विमुखता यदभाजि ।</l>
          <l>स्तोककस्य खलु चञ्चुपुटेन म्लानिरुल्लसति तद्धनसङ्घे ॥ १२७ ॥</l>
        </lg>
        <lg xml_id="NshdCrt.5.128">
          <l>ऊचिवानुचितमक्षरमेनं पाशपाणिरपि पाणिमुदस्य ।</l>
          <l>कीर्तिरेव भवतां प्रियदारा दाननीरझरमौक्तिकहारा ॥ १२८ ॥</l>
        </lg>
        <lg xml_id="NshdCrt.5.129">
          <l>चर्म वर्म किल यस्य न भेद्यं यस्य वज्रमयमस्थि च तौ चेत् ।</l>
          <l>स्थायिनाविह न कर्णदधीची तन्न धर्ममवधीरय धीर ॥ १२९ ॥</l>
        </lg>
        <lg xml_id="NshdCrt.5.130">
          <l>अद्ययावदपि येन निबद्धौ न प्रभू विचलितुं बलिविन्ध्यौ ।</l>
          <l>आस्थितावितथतागुणपाशस्त्वादृशा स विदुषा दुरपासः ॥ १३० ॥</l>
        </lg>
        <lg xml_id="NshdCrt.5.131">
          <l>प्रेयसी जितसुधांशुमुखश्रीर्या न मुञ्चति दिगन्तगतापि ।</l>
          <l>भङ्गिसङ्गमकुरङ्गदृगर्थे कः कदर्थयति तामपि कीर्तिम् ॥ १३१ ॥</l>
        </lg>
        <lg xml_id="NshdCrt.5.132">
          <l>यान्वरं प्रति परेऽर्थयितारस्तेऽपि यं वयमहो स पुनस्त्वम् ।</l>
          <l>नैव नः खलु मनोरथमात्रं शुर पूरय दिशोऽपि यशोभिः ॥ १३२ ॥</l>
        </lg>
        <lg xml_id="NshdCrt.5.133">
          <l>अर्थिनां त्वयि गतेषु सुरेषु म्लानदानजनिजोरुयशःश्रीः ।</l>
          <l>अद्य पाण्डु गगनं सुरशाखी केवलेन कुसुमेन विधत्ताम् ॥ १३३ ॥</l>
        </lg>
        <lg xml_id="NshdCrt.5.134">
          <l>प्रवसते भरतार्जुनवैन्यवत्स्मृतिधृतोऽपि नल त्वमभीष्टदः ।</l>
          <l>स्वगमनाफलतां यदि शङ्कसे तदफलं निखिलं खलु मङ्गलम् ॥ १३४ ॥</l>
        </lg>
        <lg xml_id="NshdCrt.5.135">
          <l>इष्टं न प्रति ते प्रतिश्रुतिरभूद्याद्य स्वराह्लादिनी धर्मार्था सृज तां श्रुतिप्रतिभटीकृत्यान्विताख्यापदाम् ।</l>
          <l>त्वत्कीर्तिः पुनती पुनस्त्रिभुवनं शुभ्राद्वयादेशनाद्द्रव्याणां शितिपीतलोहितहरिन्नामान्वयं लुम्पतु ॥ १३५ ॥</l>
        </lg>
        <lg xml_id="NshdCrt.5.136">
          <l>यं प्रासूत सहस्रपादुदभवत्पादेन खजः कथं स च्छायातनयः सुतः किल पितुः सादृश्यमन्विच्छति ।</l>
          <l>एतस्योत्तरमद्य नः समजनि त्वत्तेजसां लङ्घने साहस्रैरपि पङ्गुरङ्घ्रिभिरभिव्यक्तीभवन्भानुमान् ॥ १३६ ॥</l>
        </lg>
        <lg xml_id="NshdCrt.5.137">
          <l>इत्याकर्ण्य क्षितीशस्त्रिदशपरिषदस्ता गिरश्चाटुगर्भा वैदर्भीकामुकोऽपि प्रसभविनिहितं दूत्यभारं बभार ।</l>
          <l>अङ्गीकारं गतेऽस्मिन्नमरपरिवृढः संभृतानन्दमूचे भूयादन्तर्धिसिद्धेरनुविहितभवच्चित्तता यत्र तत्र ॥ १३७ ॥</l>
        </lg>
        <lg xml_id="NshdCrt.5.138">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>तस्य श्रीविजयप्रशस्तिरचनातातस्य नव्ये महाकाव्ये चारुणि नैषधीयचरिते सर्गोऽगमत्पञ्चमः ॥ १३८ ॥</l>
        </lg>
      </div>
      <div n="6" type="sarga">
        <head>षष्ठः सर्गः</head>
        <lg xml_id="NshdCrt.6.1">
          <l>दूत्याय दैत्यारिपतेः प्रवृत्तो द्विषां निषेद्धा निषाधप्रधानम् ।</l>
          <l>स भीमभूमीपतिराजधानीं लक्षीचकाराथ रथस्य तस्य ॥ १ ॥</l>
        </lg>
        <lg xml_id="NshdCrt.6.2">
          <l>भैम्या समं नाजगणद्वियोगं स दूतधर्मे स्थिरधीरधीशः ।</l>
          <l>पयोधिपाने मुनिरन्तरायं दुर्वारमप्यौर्वमिवौर्वशेयः ॥ २ ॥</l>
        </lg>
        <lg xml_id="NshdCrt.6.3">
          <l>नलप्रणालीमिलदम्बुजाक्षीसंवादपीयूषपिपासवस्ते ।</l>
          <l>तदध्ववीक्षार्थमिवानिमेषा देशस्य तस्याभरणीबभूवुः ॥ ३ ॥</l>
        </lg>
        <lg xml_id="NshdCrt.6.4">
          <l>तां कुण्डिनाख्यापदमात्रगुप्तामिन्द्रस्य भूमेरमरावतीं सः ।</l>
          <l>मनोरथः सिद्धिमिव क्षणेन रथस्तदीयः पुरमाससाद ॥ ४ ॥</l>
        </lg>
        <lg xml_id="NshdCrt.6.5">
          <l>भैमीपदस्पर्शकृतार्थरथ्या सेयं पुरीत्युत्कलिकाकुलस्ताम् ।</l>
          <l>नृपो निपीय क्षणमीक्षणाभ्यां भृशं निशश्वास सुरैः क्षताशः ॥ ५ ॥</l>
        </lg>
        <lg xml_id="NshdCrt.6.6">
          <l>स्विद्यत्प्रमोदाश्रुलवेन वामं रोमाञ्चभृत्पक्ष्मभिरस्य चक्षुः ।</l>
          <l>अन्यत्पुनः कम्प्रमपि स्फुरत्त्वात्तस्याः पुरः प्राप नवोपभोगम् ॥ ६ ॥</l>
        </lg>
        <lg xml_id="NshdCrt.6.7">
          <l>रथादसौ सारथिना सनाथाद्राजावतीर्याथ पुरं विवेश ।</l>
          <l>निर्गत्य बिम्बादिव भानवीयात्सौधाकरं मण्डलमंशुसङ्घः ॥ ७ ॥</l>
        </lg>
        <lg xml_id="NshdCrt.6.8">
          <l>चित्रं तदा कुण्डिनवेशिनः षा नलस्य मूर्तिर्ववृते न दृश्या ।</l>
          <l>बभूव तञ्चित्रतरं तथापि विश्वैकदृश्यैव यदस्य मूर्तिः ॥ ८ ॥</l>
        </lg>
        <lg xml_id="NshdCrt.6.9">
          <l>जनैर्विदग्धैर्भवनैश्च मुग्धैः पदे पदे विस्मयकल्पवल्लीम् ।</l>
          <l>तां गाहमानास्य चिरं नलस्य दृष्टिर्ययौ राजकुलातिथित्वम् ॥ ९ ॥</l>
        </lg>
        <lg xml_id="NshdCrt.6.10">
          <l>हेलां दधौ रक्षिजनेऽस्त्रिसज्जे लीनश्चरामीति हृदा ललज्जे ।</l>
          <l>द्रक्ष्यामि भैमीमिति संतुतोष दूतं विचिन्त्य स्वमसौ शुशोच ॥ १० ॥</l>
        </lg>
        <lg xml_id="NshdCrt.6.11">
          <l>अथोपकार्याममरेन्द्रकार्यात्कक्षासु रक्षाधिकृतैरदृष्टः ।</l>
          <l>भैमीं दिदृक्षुर्बहुदिक्षु चक्षुर्दिशन्नसौ तामविशद्विशङ्कः ॥ ११ ॥</l>
        </lg>
        <lg xml_id="NshdCrt.6.12">
          <l>अयं क इत्यन्यनिवारकाणां गिरा विभुर्द्वारि विभुज्य कण्ठम् ।</l>
          <l>दृशं ददौ विस्मयनिस्तरङ्गां स लङ्घितायामपि राजसिंहः ॥ १२ ॥</l>
        </lg>
        <lg xml_id="NshdCrt.6.13">
          <l>अन्तःपुरान्तः स विलोक्य बालां कांचित्समालब्धुमसंवृतोरुम् ।</l>
          <l>निमीलिताक्षः परया भ्रमन्त्या संघट्टमासाद्य चमच्चकार ॥ १३ ॥</l>
        </lg>
        <lg xml_id="NshdCrt.6.14">
          <l>अनादिसर्गस्रजि वानुभूता चित्रेषु वा भीमसुता नलेन ।</l>
          <l>जातेव यद्वा जितशम्बरस्य सा शाम्बरीशिल्पमलक्षि दिक्षु ॥ १४ ॥</l>
        </lg>
        <lg xml_id="NshdCrt.6.15">
          <l>अलीकभैमीसहदर्शनान्न तस्यान्यकन्याप्सरसो रसाय ।</l>
          <l>भैमीभ्रमस्यैव ततः प्रसादाद्भैमीभ्रमस्तेन न तास्वलम्भि ॥ १५ ॥</l>
        </lg>
        <lg xml_id="NshdCrt.6.16">
          <l>भैमीनिराशे हृदि मन्मथेन दत्तस्वहस्ताद्विरहाद्विहस्तः ।</l>
          <l>स तामलीकामवलोक्य तत्र क्षणादपश्यन्व्यषदद्विबुद्धः ॥ १६ ॥</l>
        </lg>
        <lg xml_id="NshdCrt.6.17">
          <l>प्रियां विकल्पोपहृतां स यावद्दिगीशसंदेशमजल्पदल्पम् ।</l>
          <l>अदृश्यवाग्भीषितभूरिभीरुर्भवो रवस्तावदचेतयत्तम् ॥ १७ ॥</l>
        </lg>
        <lg xml_id="NshdCrt.6.18">
          <l>पश्यन्स तस्मिन्मरुतादि तन्व्याः स्तनौ परिस्प्रष्टुमिवास्तवस्त्रौ ।</l>
          <l>अक्षान्तपक्षान्तमृगाङ्कमास्यं दधार तिर्यन्वलितं विलक्षः ॥ १८ ॥</l>
        </lg>
        <lg xml_id="NshdCrt.6.19">
          <l>अन्तःपुरे विस्तृतवागुरोऽपि बालावलीनां वलितैर्गुणौघैः ।</l>
          <l>न कालसारं हरिणं तदक्षिद्वयं प्रभुर्बन्द्धुमभून्मनोभूः ॥ १९ ॥</l>
        </lg>
        <lg xml_id="NshdCrt.6.20">
          <l>दोर्मूलमालोक्य कचं रुरुत्सोस्ततः कुचौ तावनुलेपयन्त्याः ।</l>
          <l>नाभीमथैष श्लथवाससोऽनु मिमील दिक्षु क्रमकृष्टचक्षुः ॥ २० ॥</l>
        </lg>
        <lg xml_id="NshdCrt.6.21">
          <l>मीलन्न शेकेऽभिमुखागताभां धर्तुं निपीड्य स्तनसान्तराभ्याम् ।</l>
          <l>स्वाङ्गान्यपेतो विजगौ स पश्चात्पुमङ्गसङ्गोत्पुलके पुनस्ते ॥ २१ ॥</l>
        </lg>
        <lg xml_id="NshdCrt.6.22">
          <l>निमीलनस्पष्टविलोकनाभ्यां कदर्थितस्ताः कलयन्कटाक्षैः ।</l>
          <l>स रागदर्शीव भृशं ललज्जे स्वतः सतां ह्रीः परतोऽतिगुर्वी ॥ २२ ॥</l>
        </lg>
        <lg xml_id="NshdCrt.6.23">
          <l>रोमाञ्चिताङ्गीमनु तत्कटाक्षैर्भ्रान्तेन कान्तेन रतेर्निदिष्टः ।</l>
          <l>मोघः शरौघः कुसुमानि नाभूत्तद्धैर्यपूजां प्रति पर्यवस्यन् ॥ २३ ॥</l>
        </lg>
        <lg xml_id="NshdCrt.6.24">
          <l>हित्वैव वर्त्मैकमिह भ्रमन्त्याः स्पर्शः स्त्रियाः सुत्यज इत्यवेत्य ।</l>
          <l>चतुष्पथस्याभरणं बभूव लोकावलोकाय सतां स दीपः ॥ २४ ॥</l>
        </lg>
        <lg xml_id="NshdCrt.6.25">
          <l>उद्वर्तयन्त्या हृदये निपत्य नृपस्य दृष्टिर्न्यवृतद्द्रुतैव ।</l>
          <l>वियोगिवैरात्कुचयोर्नखाङ्कैरर्धेन्दुलीलैर्गलहस्तितेव ॥ २५ ॥</l>
        </lg>
        <lg xml_id="NshdCrt.6.26">
          <l>तन्वीमुखं द्रागधिगत्य चन्द्रं वियोगिनस्तस्य निमीलिताभ्याम् ।</l>
          <l>द्वयं द्रढीयः कृतमीक्षणाभ्यां तदिन्दुता च स्वसरोजता च ॥ २६ ॥</l>
        </lg>
        <lg xml_id="NshdCrt.6.27">
          <l>चतुष्पथे तं विनिमीलिताक्षं चतुर्दिगेताः सुखमग्रहीष्यन् ।</l>
          <l>संघट्ट्य तस्मिन्भृशभीनिवृत्तास्ता एव तद्वत्र्म न चेददास्यन् ॥ २७ ॥</l>
        </lg>
        <lg xml_id="NshdCrt.6.28">
          <l>संघट्टयन्त्यास्तरसात्मभूषाहीराङ्कुरप्रोतदुकूलहारी ।</l>
          <l>दिशा नितम्बं परिधाप्य तन्व्यास्तत्पापसंतापमवाप भूपः ॥ २८ ॥</l>
        </lg>
        <lg xml_id="NshdCrt.6.29">
          <l>हतः कयाचित्पथि कन्दुकेन संघट्ट्य भिन्नः करजैः कयापि ।</l>
          <l>कयाचनाक्तः कुचकुङ्कुमेन संभुक्तकल्पः स बभूव ताभिः ॥ २९ ॥</l>
        </lg>
        <lg xml_id="NshdCrt.6.30">
          <l>छायामयः प्रैक्षि कयापि हारे निजे स गच्छन्नथ नेक्ष्यमाणः ।</l>
          <l>तच्चिन्तयान्तर्निरचायि चारु स्वस्यैव तन्व्या हृदयं प्रविष्टः ॥ ३० ॥</l>
        </lg>
        <lg xml_id="NshdCrt.6.31">
          <l>तच्छायसौन्दर्यनिपीतधैर्याः प्रत्येकमालिङ्गदमू रतीशः ।</l>
          <l>रतिप्रतिद्वन्द्वितमासु नूनं नामूषु निर्णीतरतिः कथंचित् ॥ ३१ ॥</l>
        </lg>
        <lg xml_id="NshdCrt.6.32">
          <l>तस्माददृश्यादपि नातिबिभ्युस्तच्छायरूपाहितमोहलोलाः ।</l>
          <l>मन्यन्त एवादृतमन्मथाज्ञाः प्राणानपि स्वान्सुदृशस्तृणानि ॥ ३२ ॥</l>
        </lg>
        <lg xml_id="NshdCrt.6.33">
          <l>जागर्ति तच्छायदृशां पुरा यः स्पृष्टे च तस्मिन्विससर्प कम्पः ।</l>
          <l>द्रुते द्रुतं तत्पदशब्दभीत्या स्वहस्तितश्चारुदृशां परं सः ॥ ३३ ॥</l>
        </lg>
        <lg xml_id="NshdCrt.6.34">
          <l>उल्लास्यतां स्पृष्टनलाङ्गमङ्गं तासां नलच्छायपिबापि दृष्टिः ।</l>
          <l>अश्मैव रत्यास्तदनर्ति पत्या छेदेऽप्यबोधं यदहर्षि रोम ॥ ३४ ॥</l>
        </lg>
        <lg xml_id="NshdCrt.6.35">
          <l>यस्मिन्नलस्पृष्टकमेत्य हृष्टा भूयोऽपि तं देशमगान्मृगाक्षी ।</l>
          <l>निपत्य तत्रास्य धरारजःस्थे पादे प्रसीदेति शनैरवादीत् ॥ ३५ ॥</l>
        </lg>
        <lg xml_id="NshdCrt.6.36">
          <l>भ्रमन्नमुष्यामुपकारिकायामायस्य भैमीविरहात्क्रशीयान् ।</l>
          <l>असौ मुहुः सौधपरम्पराणां व्यधत्त विश्रान्तिमधित्यकासु ॥ ३६ ॥</l>
        </lg>
        <lg xml_id="NshdCrt.6.37">
          <l>उल्लिख्य हंसेन दले नलिन्यास्तस्मै यथादर्शि तथैव भैमी ।</l>
          <l>तेनाभिलिख्योपहृतस्वहारा कस्या न दृष्टाजनि विस्मयाय ॥ ३७ ॥</l>
        </lg>
        <lg xml_id="NshdCrt.6.38">
          <l>कौमारगन्धीनि निवारयन्ती वृत्तानि रोमावलिवेत्रचिह्ना ।</l>
          <l>सालिख्य तेनैक्ष्यत यौवनीयद्वाःस्थामवस्थां परिचेतुकामा ॥ ३८ ॥</l>
        </lg>
        <lg xml_id="NshdCrt.6.39">
          <l>पश्याः पुरंध्रीः प्रति सान्द्रचन्द्ररजाःकृतक्रीडकुमारचक्रे ।</l>
          <l>चित्राणि चक्रे ध्वनि चक्रवर्तिचिह्नं तदङ्घ्रिप्रतिमासु चक्रम् ॥ ३९ ॥</l>
        </lg>
        <lg xml_id="NshdCrt.6.40">
          <l>तारुण्यपुण्यामवलोकयन्त्योरन्योन्यमेणेक्षणयोरभिख्याम् ।</l>
          <l>मध्ये मुहूर्तं स बभूव गच्छन्नाकस्मिकाच्छादनविस्मयाय ॥ ४० ॥</l>
        </lg>
        <lg xml_id="NshdCrt.6.41">
          <l>पुरःस्थितस्य क्वचिदस्य भूपारत्नेषु नार्यः प्रतिबिम्बितानि ।</l>
          <l>व्योमन्यदृश्येषु निजान्यपश्यन्विस्मित्य विस्मित्य सहस्रकृत्वः ॥ ४१ ॥</l>
        </lg>
        <lg xml_id="NshdCrt.6.42">
          <l>तस्मिन्विषज्याऋधपथात्तपातं तदङ्गरागच्छुरितं निरीक्ष्य ।</l>
          <l>विस्मेरतामापुरविस्मरन्त्यः क्षिप्तं मिथः कन्दुकमिन्दुमुख्यः ॥ ४२ ॥</l>
        </lg>
        <lg xml_id="NshdCrt.6.43">
          <l>पुंसि स्वभर्तृव्यतिरिक्तभूते भूत्वाप्यनीक्षानियमव्रतिन्यः ।</l>
          <l>छायासु रूपं भुवि वीक्ष्य तस्य फलं दृशोरानशिरे महिष्यः ॥ ४३ ॥</l>
        </lg>
        <lg xml_id="NshdCrt.6.44">
          <l>विलोक्य तच्छायमतर्कि ताभिः पतिं प्रति स्वं वसुधापि धत्ते ।</l>
          <l>यथा वयं किं मदनं तथैनं त्रिनेत्रनेत्रानलकीलनीलम् ॥ ४४ ॥</l>
        </lg>
        <lg xml_id="NshdCrt.6.45">
          <l>रूपं प्रतिच्छायिकयोपनीतमालोकि ताभिर्यदि नाम कामम् ।</l>
          <l>तथापि नालोकि तदस्य रूपं हारिद्रभङ्गाय वितीर्णभङ्गम् ॥ ४५ ॥</l>
        </lg>
        <lg xml_id="NshdCrt.6.46">
          <l>भवन्नदृश्यः प्रतिबिम्बदेहव्यूहं वितन्वन्मणिकुट्टिमेषु ।</l>
          <l>पुरं परस्य प्रविशन्वियोगी योगीव चित्रं स रराज राजा ॥ ४६ ॥</l>
        </lg>
        <lg xml_id="NshdCrt.6.47">
          <l>पुमानिवास्पर्शि मया व्रजन्त्या छाया मया पुंसः इव व्यलोकि ।</l>
          <l>ब्रुवन्निवातर्कि मयापि कश्चिदिति स्म स स्त्रैणगिरः शृणोति ॥ ४७ ॥</l>
        </lg>
        <lg xml_id="NshdCrt.6.48">
          <l>अम्बां प्रणत्योपनता नताङ्गी नलेन भैमी पथि योगमाप ।</l>
          <l>स भ्रान्तिभैमीषु न तां व्यविक्त सा तं च नादृश्यतया ददर्श ॥ ४८ ॥</l>
        </lg>
        <lg xml_id="NshdCrt.6.49">
          <l>प्रसूप्रसादाधिगता प्रसूनमाला नलस्योद्भ्रमवीक्षितस्य ।</l>
          <l>क्षिप्तापि कण्ठाय तयोपकण्ठं स्थितं तमालम्बत सत्यमेव ॥ ४९ ॥</l>
        </lg>
        <lg xml_id="NshdCrt.6.50">
          <l>स्रग्वासनादृष्टजनप्रसादः सत्येयमित्यद्भुतमाप भूपः ।</l>
          <l>क्षिप्तामदृश्यत्वमितां च मालामालोक्य तां विस्मयते स्म बाला ॥ ५० ॥</l>
        </lg>
        <lg xml_id="NshdCrt.6.51">
          <l>अन्योन्यमन्यत्रवदीक्षमाणो परस्परेणाध्युषितेऽपि देशे ।</l>
          <l>अलिङ्गितालीकपरस्परान्तस्तथ्यं मिथस्तौ परिषस्वजाते ॥ ५१ ॥</l>
        </lg>
        <lg xml_id="NshdCrt.6.52">
          <l>स्पर्शं तमस्याधिगतापि भैमी मेने पुनर्भ्रान्तिमदर्शनेन ।</l>
          <l>नृपः स पश्यन्नपि तामुदीतः स्तम्भो न धर्तुं सहसा शशाक ॥ ५२ ॥</l>
        </lg>
        <lg xml_id="NshdCrt.6.53">
          <l>स्पर्शाटिहर्षादृतसत्यमत्या प्रवृत्य मिथ्याप्रतिलब्धबाधौ ।</l>
          <l>पुनर्मिथस्तथ्यमपि स्पृशन्तौ न श्रद्दधाते पथि तौ विमुग्धौ ॥ ५३ ॥</l>
        </lg>
        <lg xml_id="NshdCrt.6.54">
          <l>सर्वत्र संवाद्यमबाधमानौ रूपश्रियातिथ्यकरं परं तौ ।</l>
          <l>न शेकतुः केलिरसाद्विरन्तुमलीकमालोक्य परस्परं तु ॥ ५४ ॥</l>
        </lg>
        <lg xml_id="NshdCrt.6.55">
          <l>परस्परस्पर्शरसोर्मिसेकात्तयोः क्षणं चेतसि विप्रलम्भः ।</l>
          <l>स्नेहातिदानादिव दीपिकार्चिर्निमिष्य किंचिद्विगुणं दिदीपे ॥ ५५ ॥</l>
        </lg>
        <lg xml_id="NshdCrt.6.56">
          <l>वेश्माप सा धैर्यवियोगयोगाद्बोधं च मोहं च मुहुर्दधाना ।</l>
          <l>पुनःपुनस्तत्र पुरः स पश्यन्बभ्राम तां सुभ्रुवमुद्भ्रमेण ॥ ५६ ॥</l>
        </lg>
        <lg xml_id="NshdCrt.6.57">
          <l>पद्म्यां नृपः संचरमाण एष चिरं परिभ्रम्य कथंकथंचित् ।</l>
          <l>विदर्भराजप्रभवाभिरामं प्रासादमभ्रंकषमाससाद ॥ ५७ ॥</l>
        </lg>
        <lg xml_id="NshdCrt.6.58">
          <l>सखीशतानां सरसैर्विलासैः स्मरावरोधभ्रममावहन्तीम् ।</l>
          <l>विलोकयामास सभां स भैम्यास्तस्य प्रतोलीमणिवेदिकायाम् ॥ ५८ ॥</l>
        </lg>
        <lg xml_id="NshdCrt.6.59">
          <l>कण्ठः किमस्याः पिकवेणुवीणास्तिस्रो जिताः सूचयति त्रिरेखः ।</l>
          <l>इत्यन्तरस्तूयत यत्र कापि नलेन बाला कलमालपन्ती ॥ ५९ ॥</l>
        </lg>
        <lg xml_id="NshdCrt.6.60">
          <l>एतं नलं तं दमयन्ति पश्य त्यजार्तिमित्या लिकुलप्रबोधान् ।</l>
          <l>श्रुत्वा स नारीकरवर्तिसारीमुखात्स्वमाशङ्कत यत्र दृष्टम् ॥ ६० ॥</l>
        </lg>
        <lg xml_id="NshdCrt.6.61">
          <l>यत्रैकयालीकनलीकृतालीकण्ठे मृषाभीमभवीभवन्त्या ।</l>
          <l>तद्दृक्पथे दौहदिकोपनीता शालीनमाधायि मधूकमाला ॥ ६१ ॥</l>
        </lg>
        <lg xml_id="NshdCrt.6.62">
          <l>चन्द्राभमाभ्रं तिलकं दधाना तद्वन्निजास्येन्दुकृतानुबिम्बम् ।</l>
          <l>सखीमुखे चन्द्रसमे ससर्ज चन्द्रनवस्थामिव कापि यत्र ॥ ६२ ॥</l>
        </lg>
        <lg xml_id="NshdCrt.6.63">
          <l>दलोदरे काञ्चनकेतकस्य क्षणान्मसीभावुकवर्णलेखम् ।</l>
          <l>तस्यैव यत्र स्वमनङ्गलेखं लिलेख भैमी नखलेखिनीभिः ॥ ६३ ॥</l>
        </lg>
        <lg xml_id="NshdCrt.6.64">
          <l>विलेखितुं भीमभुवो लिपीषु सख्याऽतिविख्यातिभृतापि यत्र ।</l>
          <l>अशाकि लीलाकमलं न पाणिरपारि कर्णोत्पलमक्षि नैव ॥ ६४ ॥</l>
        </lg>
        <lg xml_id="NshdCrt.6.65">
          <l>भैमीमुपावीणयदेत्य यत्र कलिप्रियस्य प्रियशिष्यवर्गः ।</l>
          <l>गन्धर्ववध्वः स्वरमध्वरीणतत्कण्ठनालैकधुरीणवीणः ॥ ६५ ॥</l>
        </lg>
        <lg xml_id="NshdCrt.6.66">
          <l>नावा स्मरः किं हरभीतिगुप्ते पयोधरे खेलति कुम्भ एव ।</l>
          <l>इत्यर्धचन्द्राभनखाङ्कचुम्बिकुचा सखी यत्र सखीभिरूचे ॥ ६६ ॥</l>
        </lg>
        <lg xml_id="NshdCrt.6.67">
          <l>स्मराशुगीभूय विदर्भसुभ्रूवक्षो यदक्षोभि खलु प्रसूनैः ।</l>
          <l>स्रजं सृजन्त्या तदशोधि तेषु यत्रैकया सूचिशिखां निखाय ॥ ६७ ॥</l>
        </lg>
        <lg xml_id="NshdCrt.6.68">
          <l>यत्रावदत्तामतिभीय भैमी त्यज त्यजेदं सखि साहसिक्यम् ।</l>
          <l>त्वमेव कृत्वा मदनाय दत्से बाणान्प्रसूनानि गुणेन सज्जान् ॥ ६८ ॥</l>
        </lg>
        <lg xml_id="NshdCrt.6.69">
          <l>आलिख्य सख्याः कुचपत्त्रभङ्गीमध्ये सुमध्या मकरीं करेण ।</l>
          <l>यत्रालपत्तामिदमालि यानं मन्ये त्वदेकावलिनाकनद्याः ॥ ६९ ॥</l>
        </lg>
        <lg xml_id="NshdCrt.6.70">
          <l>तामेव सा यत्र यगाद भूयः पयोधियादः कुचकुम्भयोस्ते ।</l>
          <l>सेयं स्थिता तावकहृच्छयाङ्कप्रियास्तु विस्तारयशःप्रशस्तिः ॥ ७० ॥</l>
        </lg>
        <lg xml_id="NshdCrt.6.71">
          <l>शारीं चरन्तीम् सखि मारयैतामित्यक्षदाये कथिते कयापि ।</l>
          <l>यत्र स्वघातभ्रमभीरुशारीकाकूत्थसाकूतहसः स जज्ञे ॥ ७१ ॥</l>
        </lg>
        <lg xml_id="NshdCrt.6.72">
          <l>भैमीसमीपे स निरीक्ष्य यत्र ताम्बूलजाम्बूनदहंसलक्ष्मीम् ।</l>
          <l>कृतप्रियादूत्यमहोपकारमरालमोहद्रढिमानमूहे ॥ ७२ ॥</l>
        </lg>
        <lg xml_id="NshdCrt.6.73">
          <l>तस्मिन्नियं सेति सखीसमाजे नलस्य संदेहमथ व्युदस्यन् ।</l>
          <l>अपृष्ट एव स्फुटमाचचक्षे स कोऽपि रूपातिशयः स्वयं ताम् ॥ ७३ ॥</l>
        </lg>
        <lg xml_id="NshdCrt.6.74">
          <l>भैमीविनोदाय मुदा सखीभिस्तदाकृतीनां भुवि कल्पितानाम् ।</l>
          <l>नातर्कि मध्ये स्फुटमप्युदीतं तस्यानुबिम्बं मणिवेदिकायाम् ॥ ७४ ॥</l>
        </lg>
        <lg xml_id="NshdCrt.6.75">
          <l>हुताशकीनाशजलेशदूतीर्निराकरिष्णोः कृतकाकुयाञ्चाः ।</l>
          <l>भैम्या वचोभिः स निजां तदाशां न्यवर्तयद्दूरमपि प्रयाताम् ॥ ७५ ॥</l>
        </lg>
        <lg xml_id="NshdCrt.6.76">
          <l>विज्ञप्तिमन्तःसभयः स भैम्या मध्येसभं वासवसम्भलीयाम् ।</l>
          <l>संभालयामास भृशं कृशाशस्तदालिवृन्दैरभिनन्द्यमानाम् ॥ ७६ ॥</l>
        </lg>
        <lg xml_id="NshdCrt.6.77">
          <l>लिपिर्न दैवी सुपठा भुवीति तुभ्यं मयि प्रेरितवाचिकस्य ।</l>
          <l>इन्द्रस्य दूत्यां रचय प्रसादं विज्ञापयन्त्यामवधानदानैः ॥ ७७ ॥</l>
        </lg>
        <lg xml_id="NshdCrt.6.78">
          <l>सलीलमालिङ्गनयोपपीडमनामयं पृच्छति वासवस्त्वाम् ।</l>
          <l>शेषस्त्वदाश्लेषकथापनिद्रैस्तद्रोमभिः संदिदिशे भवत्यै ॥ ७८ ॥</l>
        </lg>
        <lg xml_id="NshdCrt.6.79">
          <l>यः प्रेर्यमाणोऽपि हृदा मघोनस्त्वदर्थनायां ह्रियमापदागः ।</l>
          <l>स्वयंवरस्थानजुषस्त्वमस्य बधान कण्ठं वरणस्रजाशु ॥ ७९ ॥</l>
        </lg>
        <lg xml_id="NshdCrt.6.80">
          <l>नैनं त्यज क्षीरधिमन्थनाद्यैरस्यानुजायोद्गमितामरैः श्रीः ।</l>
          <l>अस्मै विमथ्येक्षुरसोदमन्यां श्राम्यन्तु नोत्थापयितुं श्रियं ते ॥ ८० ॥</l>
        </lg>
        <lg xml_id="NshdCrt.6.81">
          <l>लोकस्रजि द्यौर्दिवि चादितेया अप्यादितेयेषु महान्महेन्द्रः ।</l>
          <l>किंकर्तुमर्थी यदि सोऽपि रागाज्जागर्ति कक्षा किमतः परापि ॥ ८१ ॥</l>
        </lg>
        <lg xml_id="NshdCrt.6.82">
          <l>पदं शतेनाप मखैर्यदिन्द्रस्तस्मै स ते याचनचाटुकारः ।</l>
          <l>कुरु प्रसादं तदलंकुरुष्व स्वीकारकृद्भ्रूनटनशृअमेण ॥ ८२ ॥</l>
        </lg>
        <lg xml_id="NshdCrt.6.83">
          <l>मन्दाकिनीनन्दनयोर्विहारे देवे धवे देवरि माधवे वा ।</l>
          <l>श्रेयः श्रियां यातरि यच्च सख्यां तच्चेतसा भाविनि भावयस्व ॥ ८३ ॥</l>
        </lg>
        <lg xml_id="NshdCrt.6.84">
          <l>रज्यस्व राज्ये जगतामितीन्द्राद्याच्ञाप्रतिष्ठां लभसे त्वमेव ।</l>
          <l>लघूकृतस्वं बलियाचनेन तत्प्राप्तये वामनमामनन्ति ॥ ८४ ॥</l>
        </lg>
        <lg xml_id="NshdCrt.6.85">
          <l>यानेव देवान्नमसि त्रिकालं न तत्कृतघ्नीकृतिरौचिती ते ।</l>
          <l>प्रसीद तानप्यनृणान्विधातुं पतिष्यतस्त्वत्पदयोस्त्रिसंध्यम् ॥ ८५ ॥</l>
        </lg>
        <lg xml_id="NshdCrt.6.86">
          <l>इत्युक्तवत्या निहितादरेण भैम्या गृहीता मघवत्प्रसादः ।</l>
          <l>स्रक्पारिजातस्य ऋते नलाशां वासैरशेषामपुपूरदाशाम् ॥ ८६ ॥</l>
        </lg>
        <lg xml_id="NshdCrt.6.87">
          <l>आर्ये विचार्यालमिहेति कापि योग्यं सखि स्यादिति काचनायि ।</l>
          <l>ओंकार एवोत्तरमस्तु वस्तु मङ्गल्यमत्रेति च काप्यवोचत् ॥ ८७ ॥</l>
        </lg>
        <lg xml_id="NshdCrt.6.88">
          <l>अनाश्रवा वः किमहं कदापि वक्तुं विशेषः परमस्ति शेषः ।</l>
          <l>ईतीरिते भीमजया न दूतीमालिङ्गदालीश्च मुदामियत्ता ॥ ८८ ॥</l>
        </lg>
        <lg xml_id="NshdCrt.6.89">
          <l>भैमीं च दूत्यं च न किंचिदापमिति स्वयं भावयतो नलस्य ।</l>
          <l>आलोकमात्राद्यदि तन्मुखेन्दोरभून्न भिन्नं हृदयारविन्दम् ॥ ८९ ॥</l>
        </lg>
        <lg xml_id="NshdCrt.6.90">
          <l>ईषत्स्मितक्षालितसृक्वभागा दृक्संज्ञया वारिततत्तदालिः ।</l>
          <l>स्रजा नमस्कृत्य तयैव शक्रं तां भीमभूरुत्तरयांचकार ॥ ९० ॥</l>
        </lg>
        <lg xml_id="NshdCrt.6.91">
          <l>स्तुतौ मघोनस्त्यज साहसिक्यं वक्तुं कियत्तं यदि वेद वेदः ।</l>
          <l>मृषोत्तरं साक्षिणि हृत्सु नॄपामज्ञातृविज्ञापि ममापि तस्मिन् ॥ ९१ ॥</l>
        </lg>
        <lg xml_id="NshdCrt.6.92">
          <l>आज्ञां तदीयामनु कस्य नाम नकारपारुष्यमुपैतु जिह्वा ।</l>
          <l>प्रह्वा तु तां मूर्ध्नि विधाय मालां बालापराध्यामि विशेषवाग्भिः ॥ ९२ ॥</l>
        </lg>
        <lg xml_id="NshdCrt.6.93">
          <l>तपःफलत्वेन हरेः कृपेयमिमं तपस्येव जनं नियुङ्क्ते ।</l>
          <l>भवत्युपायं प्रति हि प्रवृत्तावुपेयमाधुर्यमधैर्यसर्जि ॥ ९३ ॥</l>
        </lg>
        <lg xml_id="NshdCrt.6.94">
          <l>शुश्रूषिताहे तदहं तमेव पतिं मुदेऽपि व्रतसंपदेऽपि ।</l>
          <l>विशेषलेशोयऽमदेवदेहमंशागतं तु क्षितिभृत्तयेह ॥ ९४ ॥</l>
        </lg>
        <lg xml_id="NshdCrt.6.95">
          <l>अश्रौषमिन्द्रादरिणीर्गिरस्ते सतीव्रतातिप्रतिलोमतीव्राः ।</l>
          <l>स्वं प्रागहं प्रादिषि नामराय किंनाम तस्मै मनसा नराय ॥ ९५ ॥</l>
        </lg>
        <lg xml_id="NshdCrt.6.96">
          <l>तस्मिन्विमृश्यैव वृते हृदैषा मैन्द्री दया मामनुतापिकाभूत् ।</l>
          <l>निर्वातुकामं भवसंभवानां धीरं सुखानामवधीरणेव ॥ ९६ ॥</l>
        </lg>
        <lg xml_id="NshdCrt.6.97">
          <l>वर्षेषु यद्भारतमार्युधुर्याः स्तुवन्ति गार्हस्थ्यमिवाश्रमेषु ।</l>
          <l>तत्रास्मि पत्युर्वरिवस्ययेह शर्मोर्मिकिर्मीरितधर्मलिप्सुः ॥ ९७ ॥</l>
        </lg>
        <lg xml_id="NshdCrt.6.98">
          <l>स्वर्गे सतां शर्म परं न धर्मा भवन्ति भूमाविह तच्च ते च ।</l>
          <l>शक्या मखेनापि मुदोऽमराणां कथं विहाय त्रयमेकमीहे ॥ ९८ ॥</l>
        </lg>
        <lg xml_id="NshdCrt.6.99">
          <l>साधोरपि स्वः खलु गामिताधो गमी स तु स्वर्गमितः प्रयाणे ।</l>
          <l>इत्यायती चिन्तयतो हृदि द्वे द्वयोरुदर्कः किमु शर्करे न ॥ ९९ ॥</l>
        </lg>
        <lg xml_id="NshdCrt.6.100">
          <l>प्रक्षीण एवायुषि कर्मकृष्टे नरान्न तिष्ठत्युपतिष्ठते यः ।</l>
          <l>बुभुक्षते नाकमपथ्यकल्पं धीरस्तमापातसुखोन्मुखं कः ॥ १०० ॥</l>
        </lg>
        <lg xml_id="NshdCrt.6.101">
          <l>इतीन्द्रदूत्याः प्रतिवाचमर्धे प्रत्युह्य सैषाभिदधे वयस्याः ।</l>
          <l>किंचिद्विवक्षोल्लसदोष्ठलक्ष्मीजितापनिद्रद्दलपङ्कजास्याः ॥ १०१ ॥</l>
        </lg>
        <lg xml_id="NshdCrt.6.102">
          <l>अनादिधाविस्वपरम्पराया हेतुस्रजः स्रोतसि वेश्वरे वा ।</l>
          <l>आयत्तधीरेष जनस्तदार्याः किमीदृशः पर्यनुयोगयोग्यः ॥ १०२ ॥</l>
        </lg>
        <lg xml_id="NshdCrt.6.103">
          <l>नित्यं नियत्या परवत्यशेषे कः संविदानोऽप्यनुयोगयोग्यः ।</l>
          <l>अचेतना सा च न वाचमर्हेद्वक्ता तु वक्त्रश्रमकर्म भुङ्क्ते ॥ १०३ ॥</l>
        </lg>
        <lg xml_id="NshdCrt.6.104">
          <l>क्रमेलकं निन्दति कोमलेच्छुः क्रमेलकः कण्टकलम्पटस्तम् ।</l>
          <l>प्रीतौ तयोरिष्टभुजोः समायां मध्यस्थता नैकतरोपहासः ॥ १०४ ॥</l>
        </lg>
        <lg xml_id="NshdCrt.6.105">
          <l>गुणा हरन्तोऽपि हरेर्नरं मे न रोचमानं परिहापयन्ति ।</l>
          <l>न लोकमालोकयथापवर्गात्त्रिवर्गमर्वाञ्चममुञ्चमानम् ॥ १०५ ॥</l>
        </lg>
        <lg xml_id="NshdCrt.6.106">
          <l>आकीटमाकैटभवैरि तुल्यः स्वाभीष्टलाभात्कृतकृत्यभावः ।</l>
          <l>भिन्नस्पृहाणां प्रति चार्थमर्थं द्विष्टत्वमिष्टत्वमपव्यवस्थम् ॥ १०६ ॥</l>
        </lg>
        <lg xml_id="NshdCrt.6.107">
          <l>अध्वाग्रजाग्रन्निभृतापदन्धुर्बन्धुर्यदि स्यात्प्रतिबन्धुमर्हः ।</l>
          <l>जोषं जनः कार्यविदस्तु वस्तु प्रच्छया निजेच्छा पदवीं मुदस्तु ॥ १०७ ॥</l>
        </lg>
        <lg xml_id="NshdCrt.6.108">
          <l>इत्थं प्रतीपोक्तिमतिं सखीनां विलुप्य पाण्डित्यबलेन बाला ।</l>
          <l>अपि श्रुतस्वर्पतिमन्त्रिसूक्तिं दूतीं बभाषेऽद्भुतलोलमौलिम् ॥ १०८ ॥</l>
        </lg>
        <lg xml_id="NshdCrt.6.109">
          <l>परेतभर्तुर्मनसेव दूतीं नभस्वतेवानिलसख्यभाजः ।</l>
          <l>त्रिस्रोतसेवाम्बुपतेस्तदाशु स्थिरास्थमायातवतीं निरास्थम् ॥ १०९ ॥</l>
        </lg>
        <lg xml_id="NshdCrt.6.110">
          <l>भूयोऽर्थमेनं यदि मां त्वमात्थ तदा पदावालभसे मघोनः ।</l>
          <l>सतीव्रतैस्तीव्रमिमं तु मन्तुमन्तर्वरं वज्रिणि मार्जितास्मि ॥ ११० ॥</l>
        </lg>
        <lg xml_id="NshdCrt.6.111">
          <l>इत्थं पुनर्वागवकाशनाशान्महेन्द्रदूत्यामपयातवत्याम् ।</l>
          <l>विवेश लोलं हृदयं नलस्य जीवः पुनः क्षीबमिव प्रबोधः ॥ १११ ॥</l>
        </lg>
        <lg xml_id="NshdCrt.6.112">
          <l>श्रवणपुटयुगेन स्वेन साधूपनीतं दिगधिपकृपयाप्तादीदृशः संविधान्</l>
          <l>अलभत मधु बाला रागवागुत्थमित्थं निषधजनपदेन्द्रः पातुमानन्दसान्द्रम् ॥ ११२ ॥</l>
        </lg>
        <lg xml_id="NshdCrt.6.113">
          <l>श्रीहर्षं कविराजराजिमुकुटालंकारहीरः सुतं शृईहीरः सुषुवे जितेन्द्रियचयं ममल्लदेवी च यम् ।</l>
          <l>षष्ठः खण्डनखण्डतोऽपि सहजात्क्षोदक्षमे तन्महाकाव्येऽयं व्यगलन्नलस्य चरिते सर्गो निसर्गोज्ज्वलः ॥ ११३ ॥</l>
        </lg>
      </div>
      <div n="7" type="sarga">
        <head>सप्तमः सर्गः</head>
        <lg xml_id="NshdCrt.7.1">
          <l>अथ प्रियासादनशीलनादौ मनोरथः पल्लवितः पुरा यः ।</l>
          <l>विलोकनेनैव स राजपुत्र्याः पत्या भुवः पुर्णवदभ्यमानि ॥ १ ॥</l>
        </lg>
        <lg xml_id="NshdCrt.7.2">
          <l>प्रतिप्रतीकं प्रथमं प्रियायामथान्तरानन्दसुधासमुद्रे ।</l>
          <l>ततः प्रमोदाश्रुपरम्परायां ममज्जतुस्तस्य दृशौ नृपस्य ॥ २ ॥</l>
        </lg>
        <lg xml_id="NshdCrt.7.3">
          <l>ब्रह्माद्वयस्यान्वभवत्प्रमोदं रोमाग्र एवाग्रनिरीक्षितेऽस्याः ।</l>
          <l>यथौचितीत्थं तदशेषदृष्टावथ स्मराद्वैतमुदं तथासौ ॥ ३ ॥</l>
        </lg>
        <lg xml_id="NshdCrt.7.4">
          <l>वेलामतिक्रम्य पृथुं मुखेन्दोरालोकपीयूषरसेन तस्याः ।</l>
          <l>नलस्य रागाम्बुनिधौ विवृद्धे तुङ्गौ कुचावाश्रयतः स्म दृष्टी ॥ ४ ॥</l>
        </lg>
        <lg xml_id="NshdCrt.7.5">
          <l>मग्ना सुधायां किमु तन्मुखेन्दोर्लग्ना स्थिता तत्कुचयोः किमन्तः ।</l>
          <l>चिरेण तन्मध्यममुञ्चतास्य दृष्टिः ऋशीय स्खलनाद्भिया नु ॥ ५ ॥</l>
        </lg>
        <lg xml_id="NshdCrt.7.6">
          <l>प्रियाङ्गपान्था कुचयोर्निवृत्त्य निवृत्त्य लोला नलदृग्भ्रमन्ती ।</l>
          <l>बभौतमां तन्मृगनाभिलेपतमःसमासादितदिग्भ्रमेव ॥ ६ ॥</l>
        </lg>
        <lg xml_id="NshdCrt.7.7">
          <l>विभ्रम्य तच्चारुनितम्बचक्रे दूतस्य दृक्तस्य खलु स्खलन्ती ।</l>
          <l>स्थिरा चिरादास्त तदूरुरम्भास्तम्भावुपाश्लिष्य करेण गाढम् ॥ ७ ॥</l>
        </lg>
        <lg xml_id="NshdCrt.7.8">
          <l>वासः परं नेत्रमहं न नेत्रं किमु त्वमालिङ्गय तन्मयापि ।</l>
          <l>उरोनितम्बोरु कुरु प्रसादमितीव सा तत्पदयोः पपात ॥ ८ ॥</l>
        </lg>
        <lg xml_id="NshdCrt.7.9">
          <l>दृशोर्यथाकाममथोपहृत्य स प्रेयसीमालिकुलं च तस्याः ।</l>
          <l>इदं प्रमोदाद्भुतसंभृतेन महीमहेन्द्रो मनसा जगाद ॥ ९ ॥</l>
        </lg>
        <lg xml_id="NshdCrt.7.10">
          <l>पदे विधातुर्यदि मन्मथो वा ममाभिषिच्येत मनोरथो वा ।</l>
          <l>तदा घटेतापि न वा तदेतत्प्रतिप्रतीकाद्भुतरूपशिल्पम् ॥ १० ॥</l>
        </lg>
        <lg xml_id="NshdCrt.7.11">
          <l>तरङ्गिणी भूमिभृतः प्रभूता जानामि शृङ्गाररसस्य सेयम् ।</l>
          <l>लावण्यपूरोऽजनि यौवनेन यस्यां तथोच्चैस्तनता घनेन ॥ ११ ॥</l>
        </lg>
        <lg xml_id="NshdCrt.7.12">
          <l>अस्यां वपुर्व्यूहविधानविद्यां किं द्योतयामास नवां स कामः ।</l>
          <l>प्रत्यङ्गसङ्गस्फुटलब्धभूमा लावण्यसीमा यदिमामुपास्ते ॥ १२ ॥</l>
        </lg>
        <lg xml_id="NshdCrt.7.13">
          <l>जम्बालजालात्किमकर्षि जम्बूनद्या न हारिद्रनिभप्रभेयम् ।</l>
          <l>अप्यङ्गयुग्मस्य न सङ्गचिह्नमुन्नीयते दन्तुरता यदत्र ॥ १३ ॥</l>
        </lg>
        <lg xml_id="NshdCrt.7.14">
          <l>अस्यास्ततः स्यात्तुलनापि नाम वस्तु त्वमीषामुपमापमानः ॥ १४ ॥</l>
        </lg>
        <lg xml_id="NshdCrt.7.15">
          <l>पुराकृतिः स्त्रैणमिमां विधातुमभूद्विधातुः खलु हस्तलेखः ।</l>
          <l>येयं भवद्भाविपुरंध्रिसृष्टिः सास्यै यशस्तज्जयजं प्रदातुम् ॥ १५ ॥</l>
        </lg>
        <lg xml_id="NshdCrt.7.16">
          <l>भव्यानि हानीरगुरेतदङ्गाद्यथा यथानर्ति तथा तथा तैः ।</l>
          <l>अस्याधिकस्योपमयोपमाता दाता प्रतिष्ठां खलु तेभ्य एव ॥ १६ ॥</l>
        </lg>
        <lg xml_id="NshdCrt.7.17">
          <l>नास्पर्शि दृष्टापि विमोहिकेयं दोषैरशेषैः स्वभियेति मन्ये ।</l>
          <l>अन्येषु तैराकुलितस्तदस्यां वसत्यसापत्न्यसुखी गुणौघः ॥ १७ ॥</l>
        </lg>
        <lg xml_id="NshdCrt.7.18">
          <l>औज्झि प्रियाङ्गैर्घृणयैव रूक्षा न वारिदुर्गात्तु वराटकस्य ।</l>
          <l>न कण्टकैरावरणाच्च कान्तिर्धूलीभृता काञ्चनकेतकस्य ॥ १८ ॥</l>
        </lg>
        <lg xml_id="NshdCrt.7.19">
          <l>प्रत्यङ्गमस्यामभिकेन रक्षां कर्तुं मघोनेव निजास्त्रमस्ति ।</l>
          <l>वज्रं च भूषामणिमूर्तिधारि नियोजितं तद्द्युतिकार्मुकं च ॥ १९ ॥</l>
        </lg>
        <lg xml_id="NshdCrt.7.20">
          <l>अस्याः सपक्षैकविधोः कचौघः स्थाने मुखस्योपरि वासमाप ।</l>
          <l>पक्षस्थतावद्बहुचन्द्रकोऽपि कलापिनां येन जितः कलापः ॥ २० ॥</l>
        </lg>
        <lg xml_id="NshdCrt.7.21">
          <l>अस्या यदास्येन पुरस्तिरश्च तिरस्कृतं शीतरुचान्धकारम् ।</l>
          <l>स्फुटस्फुरद्भङ्गिकचच्छलेन तदेव पश्चादिदमस्ति बद्धम् ॥ २१ ॥</l>
        </lg>
        <lg xml_id="NshdCrt.7.22">
          <l>अस्याः कचानां शिखिनश्च किंनु विधिं कलापौ विमतेरगाताम् ।</l>
          <l>तेनायमेभिः किमपूजि पुष्पैरभर्त्सि दत्त्वा स किमर्धचन्द्रम् ॥ २२ ॥</l>
        </lg>
        <lg xml_id="NshdCrt.7.23">
          <l>केशान्धकारादथ दृश्यभालस्थलार्धचन्द्रा स्फुटमष्टमीयम् ।</l>
          <l>एनां यदासाद्य जगज्जयाय मनोभुवा सिद्धिरसाधि साधु ॥ २३ ॥</l>
        </lg>
        <lg xml_id="NshdCrt.7.24">
          <l>पौष्पं धनुः किं मदनस्य दाहे श्यामीभवत्केसरशेषमासीत् ।</l>
          <l>व्यधाद्द्विधेशस्तदपि क्रुधा किं भैमीभ्रुवौ येन विधिर्व्यधत्त ॥ २४ ॥</l>
        </lg>
        <lg xml_id="NshdCrt.7.25">
          <l>भ्रूभ्यां प्रियाया भवता मनोभूचापेन चापे घनसारभावः ।</l>
          <l>निजां यदप्लोषदशामपेक्ष्य संप्रत्यनेनाधिकवीर्यतार्जि ॥ २५ ॥</l>
        </lg>
        <lg xml_id="NshdCrt.7.26">
          <l>स्मारं धनुर्यद्विधुनोज्झितास्या यास्येन भूतेन च लक्ष्मलेखा ।</l>
          <l>एतद्भ्रुवौ जन्म तदाप युग्मं लीलाचलत्वोचितबालभावम् ॥ २६ ॥</l>
        </lg>
        <lg xml_id="NshdCrt.7.27">
          <l>एषुत्रयेणैव जगत्त्रयस्य विनिर्जयात्पुष्पमयाशुगेन ।</l>
          <l>शेषा द्विबाणी सफलीकृतेयं प्रियादृगम्भोजपदेऽभिषिच्य ॥ २७ ॥</l>
        </lg>
        <lg xml_id="NshdCrt.7.28">
          <l>सेयं मृदुः कौसुमचापयष्टिः स्मरस्य मुष्टिग्रहणार्हमध्या ।</l>
          <l>तनोति नः श्रीमदपाङ्गमुक्तां मोहाय या दृष्टिशरौघवृष्टिम् ॥ २८ ॥</l>
        </lg>
        <lg xml_id="NshdCrt.7.29">
          <l>आघूर्णितं पक्ष्मलमक्षिपद्मं प्रान्तद्युतिश्वैत्यजितामृतांशु ।</l>
          <l>अस्या इवास्याश्चलदिन्द्रनीलगोलामलश्यामलतारतारम् ॥ २९ ॥</l>
        </lg>
        <lg xml_id="NshdCrt.7.30">
          <l>कर्णोत्पलेनापि मुखं सनाथं लभेत नेत्रद्युतिनिर्जितेन ।</l>
          <l>यद्येतदीयेन ततः कृतार्था स्वचक्षुषी किं कुरुते कुरङ्गी ॥ ३० ॥</l>
        </lg>
        <lg xml_id="NshdCrt.7.31">
          <l>त्वचः समुत्तार्य दलानि रीत्या मोचात्वचः पञ्चषपाटनायाम् ।</l>
          <l>सौरैर्गृहीतैर्विधिरुत्पलौघादस्यामभूदीक्षणरूपशिल्पी ॥ ३१ ॥</l>
        </lg>
        <lg xml_id="NshdCrt.7.32">
          <l>चकोरनेत्रैणदृगुत्पलानां निमेषयन्त्रेण किमेष कृष्टः ।</l>
          <l>सारः सुधोद्गारमयः प्रयत्नैर्विधातुमेतन्नयने विधातुः ॥ ३२ ॥</l>
        </lg>
        <lg xml_id="NshdCrt.7.33">
          <l>ऋणीकृता किं हरिनीभिरासीदस्याः सकाशान्नयनद्वयश्रीः ।</l>
          <l>भूयोगुणेयं सकला बलाद्यत्ताभ्योऽनयाऽलभ्यत बिभ्यतीभ्यः ॥ ३३ ॥</l>
        </lg>
        <lg xml_id="NshdCrt.7.34">
          <l>दृशौ किमस्याश्चपलस्वभावे न दूरमाक्रम्य मिथो मिलेताम् ।</l>
          <l>न चेत्कृतः स्यादनयोः प्रयाणे विघ्नः श्रवःकूपनिपातभीत्या ॥ ३४ ॥</l>
        </lg>
        <lg xml_id="NshdCrt.7.35">
          <l>केदारभाजा शिशिरप्रवेशात्पुण्याय मन्ये मृतमुत्पलिन्या ।</l>
          <l>जाता यतस्तत्कुसुमेक्षणेयं यातश्च तत्कोरकदृक्चकोरः ॥ ३५ ॥</l>
        </lg>
        <lg xml_id="NshdCrt.7.36">
          <l>नासादसीया तिलपुष्पतूणं जगत्त्रयव्यस्तशरत्रयस्य ।</l>
          <l>श्वासानिलामोदभरानुमेयां दधद्द्विबाणीं कुसुमायुधस्य ॥ ३६ ॥</l>
        </lg>
        <lg xml_id="NshdCrt.7.37">
          <l>बन्धूकबन्धूभवदेतदस्या मुखेन्दुनानेन सहोज्जिहाना ।</l>
          <l>रागश्रिया शैशवयौवनीयां स्वमाह संध्यामधरोष्ठलेखा ॥ ३७ ॥</l>
        </lg>
        <lg xml_id="NshdCrt.7.38">
          <l>अस्या मुखेन्दावधरः सुधाभूबिम्बस्य युक्तः प्रतिबिम्ब एषः ।</l>
          <l>तस्याथवा श्रीर्द्रुमभाजि देशे संभाव्यमानस्य तु विद्रुमे सा ॥ ३८ ॥</l>
        </lg>
        <lg xml_id="NshdCrt.7.39">
          <l>जानेऽतिरागादिदमेव बिम्बं बिम्बस्य च व्यक्तमितोऽधरत्वम् ।</l>
          <l>द्वयोर्विशेषावगमाक्षमाणां नाम्नि भ्रमोऽभूदनयोर्जनानाम् ॥ ३९ ॥</l>
        </lg>
        <lg xml_id="NshdCrt.7.40">
          <l>मध्योपकण्ठावधरोष्ठभागौ भातः किमप्युच्छ्वसितौ यदस्याः ।</l>
          <l>तत्स्वप्नसंभोगवितीर्णदन्तदंशेन किं वा न मयापराद्धम् ॥ ४० ॥</l>
        </lg>
        <lg xml_id="NshdCrt.7.41">
          <l>विद्या विदर्भेन्द्रसुताधरोष्ठे नृत्यन्ति कत्यन्तरभेदभाजः ।</l>
          <l>इतीव रेखाभिरपश्रमस्ताः संख्यातवान्कौतुकवान्विधाता ॥ ४१ ॥</l>
        </lg>
        <lg xml_id="NshdCrt.7.42">
          <l>संभुज्यमानाद्य मया निशान्ते स्वप्नेऽनुभूता मधुराधरेयम् ।</l>
          <l>असीमलावण्यरदच्छदेत्थं कथं मयैव प्रतिपद्यते वा ॥ ४२ ॥</l>
        </lg>
        <lg xml_id="NshdCrt.7.43">
          <l>यदि प्रसादीकुरुते सुधांशेरेषा सहस्रांशमपि स्मितस्य ।</l>
          <l>तत्कौमुदीनां कुरुते तमेव निमिच्छय देवः सफलं स जन्म ॥ ४३ ॥</l>
        </lg>
        <lg xml_id="NshdCrt.7.44">
          <l>चन्द्राधिकैतन्मुखचन्द्रिकाणां दरायतं तत्किरणाद्धनानाम् ।</l>
          <l>पुरःसरस्रस्तपृषद्द्वितीयं रदावलिद्वन्द्वति बिन्दुवृन्दम् ॥ ४४ ॥</l>
        </lg>
        <lg xml_id="NshdCrt.7.45">
          <l>सेयं ममैतद्विरहार्तिमूर्च्छातमीविभातस्य विभाति संध्या ।</l>
          <l>महेन्द्रकाष्ठागतरागकर्त्री द्विजैरमीभिः समुपास्यमाना ॥ ४५ ॥</l>
        </lg>
        <lg xml_id="NshdCrt.7.46">
          <l>राजौ द्विजानामिह राजदन्ताः संबिभ्रति श्रोत्रियविभ्रमं यत् ।</l>
          <l>उद्वेगरागादिमृजावदाताश्चत्वार एते तदवैमि मुक्ताः ॥ ४६ ॥</l>
        </lg>
        <lg xml_id="NshdCrt.7.47">
          <l>शिरीषकोषादपि कोमलाया वेधा विधायाङ्गमशेषमस्याः ।</l>
          <l>प्राप्तप्रकर्षः सुकुमारसर्गे समापयद्वाचि मृदुत्वमुद्राम् ॥ ४७ ॥</l>
        </lg>
        <lg xml_id="NshdCrt.7.48">
          <l>प्रसूनबाणाद्वयवादिनी सा काचिद्द्विजेनोपनिषत्पिकेन ।</l>
          <l>अस्याः किमास्यद्विजराजतो वा नाधीयते भैक्षभुजा तरुभ्यः ॥ ४८ ॥</l>
        </lg>
        <lg xml_id="NshdCrt.7.49">
          <l>पद्माङ्कसद्मानमवेक्ष्य लक्ष्मीमेकस्य विष्णोः श्रयणात्सपत्नीम् ।</l>
          <l>आस्येन्दुमस्या भजते जिताब्जं सरस्वती तद्विजिगीषया किम् ॥ ४९ ॥</l>
        </lg>
        <lg xml_id="NshdCrt.7.50">
          <l>कण्ठे वसन्ती चतुरा यदस्याः सरस्वती वादयते विपञ्चीम् ।</l>
          <l>तदेव वाग्भूय मुखे मृगाक्ष्याः श्रोतुः श्रुतौ याति सुधारसवम् ॥ ५० ॥</l>
        </lg>
        <lg xml_id="NshdCrt.7.51">
          <l>विलोकितास्या मुखमुन्नमय्य किं वेधसेयं सुषमासमाप्तौ ।</l>
          <l>धृत्युद्भवा यच्चिबुके चकास्ति निम्ने मनागङ्गुलियन्त्रणेव ॥ ५१ ॥</l>
        </lg>
        <lg xml_id="NshdCrt.7.52">
          <l>प्रियामुखीभूय सुखी सुधांशुर्जयत्ययं राहुभयव्ययेन ।</l>
          <l>इमां दधाराधरबिम्बलीलां तस्यैव वालं करचक्रवालम् ॥ ५२ ॥</l>
        </lg>
        <lg xml_id="NshdCrt.7.53">
          <l>अस्या मुखस्यास्तु न पुर्णमास्यं पूर्णस्य जित्वा महिमा हिमांशुम् ।</l>
          <l>भूलक्ष्म खण्डं दधदर्धमिन्दुर्भालस्तृतीयः खलु यस्य भागः ॥ ५३ ॥</l>
        </lg>
        <lg xml_id="NshdCrt.7.54">
          <l>व्यधत्त धाता वदनाब्जमस्याः सम्राजमम्भोजकुलेऽखिलेऽपि ।</l>
          <l>सरोजराजौ सृजतोऽदसीयां नेत्राभिधेयावत एव सेवाम् ॥ ५४ ॥</l>
        </lg>
        <lg xml_id="NshdCrt.7.55">
          <l>दिवारजन्यो रविसोमभीते चन्द्राम्बुजे निक्षिपतः स्वलक्ष्मीम् ।</l>
          <l>आस्ये यदास्या न तदा तयोः शृईरेकश्रियेदं तु कदा न कान्तम् ॥ ५५ ॥</l>
        </lg>
        <lg xml_id="NshdCrt.7.56">
          <l>अस्या मुखश्रीप्रतिविम्बमेव जलाच्च तातान्मुकुराच्च मित्त्रात् ।</l>
          <l>अभ्यर्थ्य धत्तः खलु पद्मचन्द्रौ विभूषणं याचितकं कदाचित् ॥ ५६ ॥</l>
        </lg>
        <lg xml_id="NshdCrt.7.57">
          <l>अर्काय पत्ये खलु तिष्ठमाना भृङ्गैर्मितामक्षिभिरम्बुकेलौ ।</l>
          <l>भैमीमुखस्य श्रियमम्बुजिन्यो याचन्ति विस्तारितपद्महस्ताः ॥ ५७ ॥</l>
        </lg>
        <lg xml_id="NshdCrt.7.58">
          <l>अस्या मुखेनैव विजित्य नित्यस्पर्धी मिलत्कुङ्कुमरोषाभासा ।</l>
          <l>प्रसह्य चन्द्रः खलु नह्यमानः स्यादेव तिष्ठत्परिवेषपाशः ॥ ५८ ॥</l>
        </lg>
        <lg xml_id="NshdCrt.7.59">
          <l>विधोर्विधिर्बिम्बशतानि लोपंलोपं कुहूरात्रिषु मासिमासि ।</l>
          <l>अभङ्गुरश्रीकममुं किमस्या मुखेन्दुमस्थापयदेकशेषम् ॥ ५९ ॥</l>
        </lg>
        <lg xml_id="NshdCrt.7.60">
          <l>कपोलपत्त्रान्मकरात्सकेतुभूभ्यां जिगीषुर्धनुषा जगन्ति ।</l>
          <l>इहावलम्ब्यास्ति रतिं मनोभू रज्यद्वयस्यो मधुनाधरेण ॥ ६० ॥</l>
        </lg>
        <lg xml_id="NshdCrt.7.61">
          <l>वियोगबाष्पाञ्चितनेत्रपद्मच्छद्मार्पितोत्सर्गपयःप्रसूनौ ।</l>
          <l>कर्णौ किमस्या रतितत्पतिभ्यां निवेद्यपूपौ विधिशिल्पमीदृक् ॥ ६१ ॥</l>
        </lg>
        <lg xml_id="NshdCrt.7.62">
          <l>इहाविशेद्येन पथातिवक्रः शास्त्रौघनिष्यन्दसुधाप्रवाहः ।</l>
          <l>सोऽस्याः श्रवःपत्त्रयुगे प्रणालीरेखैव धावत्यभिकर्णकूपम् ॥ ६२ ॥</l>
        </lg>
        <lg xml_id="NshdCrt.7.63">
          <l>अस्या यदष्टादश संविभज्य विद्याः श्रुती दध्रतुरर्धमर्धम् ।</l>
          <l>कर्णान्तरुत्कीर्णगभीररेखः किं तस्य संख्यैव नवानवाङ्कः ॥ ६३ ॥</l>
        </lg>
        <lg xml_id="NshdCrt.7.64">
          <l>मन्येऽमुना कर्णलतामयेन पाशद्वयेन च्छिदुरेतरेण ।</l>
          <l>एकाकिपाशं वरुणं विजिग्येऽनङ्गीकृतायासतती रतीशः ॥ ६४ ॥</l>
        </lg>
        <lg xml_id="NshdCrt.7.65">
          <l>आत्मैव तातस्य चतुर्भुजस्य जातश्चतुर्दोरुचितः स्मरोऽपि ।</l>
          <l>तच्चापयोः कर्णलते भ्रुवोर्ज्ये वंशत्वगंशौ चिपिटे किमस्याः ॥ ६५ ॥</l>
        </lg>
        <lg xml_id="NshdCrt.7.66">
          <l>ग्रीवाद्भुतैवावटुशोभितापि प्रसाधिता माणवकेन सेयम् ।</l>
          <l>आलिङ्ग्यतामप्यवलम्बमाना सुरूपताभागखिलोर्ध्वकाया ॥ ६६ ॥</l>
        </lg>
        <lg xml_id="NshdCrt.7.67">
          <l>कवित्वगानप्रियवादसत्यान्यस्या विधाता व्यधिताधिकण्ठम् ।</l>
          <l>रेखात्रयन्यासमिषादमीषां वासाय सोऽयं विबभाज सीमाः ॥ ६७ ॥</l>
        </lg>
        <lg xml_id="NshdCrt.7.68">
          <l>बाहू प्रियाया जयतां मृणालं द्वन्द्वे जयो नाम न विस्मयोऽस्मिन् ।</l>
          <l>उच्चैस्तु तच्चित्रममुष्य भग्नस्यालोक्यते निर्व्यथनं यदन्तः ॥ ६८ ॥</l>
        </lg>
        <lg xml_id="NshdCrt.7.69">
          <l>अजीयतावर्तशुभंयुनाभ्यां दोर्भ्यां मृणालं किमु कोमलाभ्याम् ।</l>
          <l>निःसूत्रमाष्ते घनपङ्कमृत्सु मूर्तासु नाकीर्तिषु तन्निमग्नम् ॥ ६९ ॥</l>
        </lg>
        <lg xml_id="NshdCrt.7.70">
          <l>रज्यन्नखस्याङ्गुलिपञ्चकस्य मिषादसौ हैङ्गुलपद्मतूणे ।</l>
          <l>हैमैकपुङ्ख्यास्ति विशुद्धपर्वा प्रियाकरे पञ्चशरी स्मरस्य ॥ ७० ॥</l>
        </lg>
        <lg xml_id="NshdCrt.7.71">
          <l>अस्याः करस्पर्धनगर्धनर्द्धिर्बालत्वमापत्खलु पल्लवो यः ।</l>
          <l>भूयोऽपि नामाधरसाम्यगर्वं कुर्वन्कथं वास्तु न स प्रवालः ॥ ७१ ॥</l>
        </lg>
        <lg xml_id="NshdCrt.7.72">
          <l>अस्यैव सर्गाय भवत्करस्य सरोजसृष्टिर्मम हस्तलेखः ।</l>
          <l>इत्याह धाता हरिणेक्षणायां किं हस्तलेखीकृतया तयास्याम् ॥ ७२ ॥</l>
        </lg>
        <lg xml_id="NshdCrt.7.73">
          <l>किं नर्मदाया मम सेयमस्या दृश्याभितो बाहुलतामृणाली ।</l>
          <l>कुचौ किमुत्तस्थतुरन्तरीपे स्मरोष्मशुष्यत्तरबाल्यवारः ॥ ७३ ॥</l>
        </lg>
        <lg xml_id="NshdCrt.7.74">
          <l>तालं प्रभु स्याडनुकर्तुमेतावुत्थानसुस्थौ पतितं न तावत् ।</l>
          <l>परं च नाश्रित्य तरुं महान्तं कुचौ कृशाङ्घ्याः स्वत एव तुङ्गौ ॥ ७४ ॥</l>
        </lg>
        <lg xml_id="NshdCrt.7.75">
          <l>एतत्कुचस्पर्धितया घटस्य ख्यातस्य शास्त्रेषु निदर्शनत्वम् ।</l>
          <l>तस्माच्च शिल्पान्मणिकादिकारी प्रसिद्धनामाजनि कुम्भकारः ॥ ७५ ॥</l>
        </lg>
        <lg xml_id="NshdCrt.7.76">
          <l>गुच्छालयस्वच्छतमोदबिन्दुवृन्दाभमुक्ताफलफेनिलाङ्के ।</l>
          <l>माणिक्यहारस्य विदर्भसुभूपयोधरे रोहति रोहितश्रीः ॥ ७६ ॥</l>
        </lg>
        <lg xml_id="NshdCrt.7.77">
          <l>निःशङ्कसंकोचितपङ्कजोऽयमस्यामुदीतो मुखमिन्दुबिम्बः ।</l>
          <l>चित्रं तथापि स्तनकोकयुग्मं न स्तोकमप्यञ्चति विप्रयोगम् ॥ ७७ ॥</l>
        </lg>
        <lg xml_id="NshdCrt.7.78">
          <l>आभ्यां कुचाभ्यामिभकुम्भयोः श्रीरादीयतेऽसावनयोर्न ताभ्याम् ।</l>
          <l>भयेन गोपायितमौक्तिकौ तौ प्रव्यक्तमुक्ताभरणाविमौ यत् ॥ ७८ ॥</l>
        </lg>
        <lg xml_id="NshdCrt.7.79">
          <l>कराग्रजाग्रच्छतकोटिरर्थी ययोरिमौ तौ तुलयेत्कुचौ चेत् ।</l>
          <l>सर्वं तदा श्रीफलमुन्मदिष्णु जातं वटीमप्यधुना न लब्धुम् ॥ ७९ ॥</l>
        </lg>
        <lg xml_id="NshdCrt.7.80">
          <l>स्तनावटे चन्दनपङ्किलेऽस्या जातस्य यावद्युवमानसानाम् ।</l>
          <l>हारावलीरत्नमयूखधाराकाराः स्फुरन्ति स्खलनस्य रेखाः ॥ ८० ॥</l>
        </lg>
        <lg xml_id="NshdCrt.7.81">
          <l>क्षीणेन मध्येऽपि सतोदरेण यत्प्राप्यते नाक्रमणं वलिभ्यः ।</l>
          <l>सर्वाङ्गशुद्धौ तदनङ्गराज्यविजृम्भितं भीमभुवीह चित्रम् ॥ ८१ ॥</l>
        </lg>
        <lg xml_id="NshdCrt.7.82">
          <l>मध्यं तनूकृत्य यदीदमीयं वेधा न दध्यात्कमनीयमंशम् ।</l>
          <l>केन स्तनौ संप्रति यौवनेऽस्याः सृजेदनन्यप्रतिमाङ्गयष्टेः ॥ ८२ ॥</l>
        </lg>
        <lg xml_id="NshdCrt.7.83">
          <l>गौरीव पत्या सुभगा कदाचित्कर्तेयमप्यर्धतनूसमस्याम् ।</l>
          <l>इतीव मध्ये विदधे विधाता रोमावलीमेचकसूत्रमस्याः ॥ ८३ ॥</l>
        </lg>
        <lg xml_id="NshdCrt.7.84">
          <l>रोमावलीरज्जुमुरोजकुम्भौ गम्भीरमासाद्य च नाभिकूपम् ।</l>
          <l>मद्दृष्टितृष्णा विरमेद्यदि स्यान्नैषां बतैषासिचयेन गुप्तिः ॥ ८४ ॥</l>
        </lg>
        <lg xml_id="NshdCrt.7.85">
          <l>उन्मूलितालानबिलाभनाभिश्छिन्नस्खलच्छृङ्खलरोमराजिः ।</l>
          <l>मत्तस्य सेयं मदनद्विपस्य प्रस्वापवप्रोच्चकुचास्तु वास्तु ॥ ८५ ॥</l>
        </lg>
        <lg xml_id="NshdCrt.7.86">
          <l>रोमावलिभ्रूकुसुमैः स्वमौर्वीचापेषुभिर्मध्यललाटमूर्ध्नि ।</l>
          <l>व्यस्तैरपि स्थास्नुभिरेतदीयैर्जैत्रः स चित्रं रतिजानिवीरः ॥ ८६ ॥</l>
        </lg>
        <lg xml_id="NshdCrt.7.87">
          <l>पुष्पाणि बाणाः कुचमण्डनानि भ्रुवौ धनुर्भालमलंकरिष्णु ।</l>
          <l>रोमावली मध्यविभूषणं ज्या तथापि जेता रतिजानिरेतैः ॥ ८७ ॥</l>
        </lg>
        <lg xml_id="NshdCrt.7.88">
          <l>अस्याः खलु ग्रन्थिनिबद्धकेशमल्लीकदम्बप्रतिबिम्बवेषात् ।</l>
          <l>स्मरप्रशस्ती रजताक्षरेयं पृष्ठस्थलीहाटकपट्तिकायाम् ॥ ८८ ॥</l>
        </lg>
        <lg xml_id="NshdCrt.7.89">
          <l>चक्रेण विश्वं युधि मत्स्यकेतुः पितुर्जितं वीक्ष्य सुदर्शनेन ।</l>
          <l>जगज्जिगीषत्यमुना नितम्बमयेन किं दुर्लभदर्शनेन ॥ ८९ ॥</l>
        </lg>
        <lg xml_id="NshdCrt.7.90">
          <l>रोमावलीदण्डनितम्बचकेर् गुणं च लावण्यजलं च बाला ।</l>
          <l>तारुण्यमूर्तेः कुचकुम्भकर्तुर्बिभर्ति शङ्के सहकारिचक्रम् ॥ ९० ॥</l>
        </lg>
        <lg xml_id="NshdCrt.7.91">
          <l>अङ्गेन केनापि विजेतुमस्या गवेष्यते किं चलपत्त्रपत्त्रम् ।</l>
          <l>न चेद्विशेषादितरच्छदेभ्यस्तस्यास्तु कम्पस्तु कुतो भयेन ॥ ९१ ॥</l>
        </lg>
        <lg xml_id="NshdCrt.7.92">
          <l>भ्रूश्चित्रलेखा च तिलोत्तमास्या नासा च रम्भा च यदूरुसृष्टिः ।</l>
          <l>दृष्टा ततः पूरयतीयमेकानेकाप्सरःप्रेक्षणकौतुकानि ॥ ९२ ॥</l>
        </lg>
        <lg xml_id="NshdCrt.7.93">
          <l>रम्भापि किं चह्नयति प्रकाण्डं न चात्मनः स्वेन न चैतदूरू ।</l>
          <l>स्वस्यैव येनोपरि सा ददाना पत्त्राणि जागर्त्यनयोर्भ्रमेण ॥ ९३ ॥</l>
        </lg>
        <lg xml_id="NshdCrt.7.94">
          <l>विधाय मूर्धानमधश्चरं चेन्मुञ्चेत्तपोभिः स्वमसारभावम् ।</l>
          <l>जाड्यं च नाञ्चेत्कदली बलीयस्तदा यदि स्यादिदमूरुचारुः ॥ ९४ ॥</l>
        </lg>
        <lg xml_id="NshdCrt.7.95">
          <l>ऊरुप्रकाण्डद्वितयेन तन्व्याः करः पराजीयत वारणीयः ।</l>
          <l>युक्तं ह्रिया कुण्डलनच्छलेन गोपायति स्वं मुखपुष्करं सः ॥ ९५ ॥</l>
        </lg>
        <lg xml_id="NshdCrt.7.96">
          <l>अस्यां मुनीनामपि मोहमूहे भृगुर्महान्यत्कुचशैलशीली ।</l>
          <l>नानारदाह्लादि मुखं श्रियोरुर्व्यासो महाभारतसर्गयोग्यः ॥ ९६ ॥</l>
        </lg>
        <lg xml_id="NshdCrt.7.97">
          <l>क्रमोद्गता पीवरताधिजङ्घं वृक्षाधिरूढं विदुषी किमस्याः ।</l>
          <l>अपि भ्रमीभङ्गिभिरावृताङ्गं वासो लतावेष्टितकप्रवीणम् ॥ ९७ ॥</l>
        </lg>
        <lg xml_id="NshdCrt.7.98">
          <l>अरुन्धतीकामपुरंध्रिलक्ष्मीजम्भद्विषद्दारनवाम्बिकानाम् ।</l>
          <l>चतुर्दशीयं तदिहोचितैव गुल्फद्वयाप्ता यददृश्यसिद्धिः ॥ ९८ ॥</l>
        </lg>
        <lg xml_id="NshdCrt.7.99">
          <l>अस्याः पदौ चारुतया महान्तावपेक्ष्य सौक्ष्म्याल्लवभावभाजः ।</l>
          <l>जाता प्रवालस्य महीरुहाणां जानीमहे पल्लवशब्दलब्धिः ॥ ९९ ॥</l>
        </lg>
        <lg xml_id="NshdCrt.7.100">
          <l>जगद्वधूमूर्धसु रूपदर्पाद्यदेनयादायि पदारविन्दम् ।</l>
          <l>तत्सान्द्रसिन्दूरपरागरागैर्द्वयं प्रवालप्रबलारुणं तत् ॥ १०० ॥</l>
        </lg>
        <lg xml_id="NshdCrt.7.101">
          <l>रुषारुणा सर्वगुणैर्जयन्त्या भैम्याः पदं श्रीः स्म विधेर्वृणीते ।</l>
          <l>ध्रुवं स तामच्छलयद्यतः सा भृशारुणैतत्पदभाग्विभाति ॥ १०१ ॥</l>
        </lg>
        <lg xml_id="NshdCrt.7.102">
          <l>यानेन तन्व्या जितदन्तिनाथौ पादाब्जराजौ परिशुद्धपार्ष्णी ।</l>
          <l>जाने न शुश्रूषयितुं स्वमिच्छू नतेन मूर्ध्ना कतरस्य राज्ञः ॥ १०२ ॥</l>
        </lg>
        <lg xml_id="NshdCrt.7.103">
          <l>कर्णाक्षिदन्तच्छदबाहुपाणिपादादिनः स्वाखिलतुल्यजेतुः ।</l>
          <l>उद्वेगभागद्वयताभिमानादिहैव वेधा व्यधित द्वितीयं ॥ १०३ ॥</l>
        </lg>
        <lg xml_id="NshdCrt.7.104">
          <l>तुषारनिःशेषितमब्जसर्गं विधातुकामस्य पुनर्विधातुः ।</l>
          <l>पञ्चस्विहास्याङ्घ्रिकरेष्वभिख्याभिक्षाधुना मधुकरीसदृक्षा ॥ १०४ ॥</l>
        </lg>
        <lg xml_id="NshdCrt.7.105">
          <l>एष्यन्ति यावद्गणनाद्दिगन्तान्नृपाः स्मराताः शरणे प्रवेष्टुम् ।</l>
          <l>इमे पदाब्जे विधिनापि सृष्टास्तावत्य एवाङ्गुलयोऽत्र लेखाः ॥ १०५ ॥</l>
        </lg>
        <lg xml_id="NshdCrt.7.106">
          <l>प्रियानखीभूतवतो मुदेदं व्यधाद्विधिः साधुदशत्वमिन्दोः ।</l>
          <l>एतत्पदच्छद्मसरागपद्मसौभाग्यभाग्यं कथमन्यथा स्यात् ॥ १०६ ॥</l>
        </lg>
        <lg xml_id="NshdCrt.7.107">
          <l>यशः पदाङ्गुष्ठनखौ मुखं च बिभर्ति पूर्णेन्दुचतुष्टयं या ।</l>
          <l>कलाचतुःषष्टिरुपैतु वासं तस्यां कथं सुभ्रुवि नाम नास्याम् ॥ १०७ ॥</l>
        </lg>
        <lg xml_id="NshdCrt.7.108">
          <l>सृष्टातिविश्वा विधिनैव तावत्तस्यापि नीतोपरि यौवनेन ।</l>
          <l>वैदग्ध्यमध्याप्य मनोभुवेयमवापिता वाक्पत्रपारमेव ॥ १०८ ॥</l>
        </lg>
        <lg xml_id="NshdCrt.7.109">
          <l>इति स चिकुरादारभ्यैनां नखावधि वर्णयन्हरिणरमणीनेत्रां चित्राम्बुधौ तरदन्तरः ।</l>
          <l>हृदयभरणोद्वेलानन्दः सखीवृतभीमजानयनविषयीभावे भावं दधार धराधिपः ॥ १०९ ॥</l>
        </lg>
        <lg xml_id="NshdCrt.7.110">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>गौडर्वीशकुलप्रशस्तिभणितिभ्रातर्ययं तन्महाकाव्ये चारुणि वैरसेनिचरिते सर्गोऽगमत्सप्तमः ॥ ११० ॥</l>
        </lg>
      </div>
      <div n="8" type="sarga">
        <head>अष्टमः सर्गः</head>
        <lg xml_id="NshdCrt.8.1">
          <l>अथाद्भुतेनास्तनिमेषमुद्रमुन्निद्रलोमानममुं युवानम् ।</l>
          <l>दृशा पपुस्ताः सुदृशः समुस्ताः सुता च भीमस्य महीमघोनः ॥ १ ॥</l>
        </lg>
        <lg xml_id="NshdCrt.8.2">
          <l>कियच्चिरं दैवतभाषितानि निह्नोतुमेनं प्रभवन्तु नाम ।</l>
          <l>पलालजालैः पिहितः स्वयं हि प्रकाशमासादयतीक्षुडिम्भिः ॥ २ ॥</l>
        </lg>
        <lg xml_id="NshdCrt.8.3">
          <l>अपाङ्गमप्याप दृशोर्न रश्मिर्नलस्य भैमीमभिलष्य यावत् ।</l>
          <l>स्मराशुगः सुभ्रुवि तावदस्यां प्रत्यङ्गमापुङ्खशिखं ममज्ज ॥ ३ ॥</l>
        </lg>
        <lg xml_id="NshdCrt.8.4">
          <l>यदक्रमं विक्रमशक्तिसाम्यादुपाचरद्द्वावपि पञ्चबाणः ।</l>
          <l>कथं न वैमत्यममुष्य चक्रे शरैरनर्धार्धविभागभाग्भिः ॥ ४ ॥</l>
        </lg>
        <lg xml_id="NshdCrt.8.5">
          <l>तस्मिन्नलोऽसाविति सान्वरज्यत्क्षणं क्षणं क्वेह स इत्युदास्त ।</l>
          <l>पुनः स्म तस्यां वलतेऽस्य चित्तं दूत्यादनेनाथ पुनर्न्यवर्ति ॥ ५ ॥</l>
        </lg>
        <lg xml_id="NshdCrt.8.6">
          <l>कयाचिदालोक्य नलं ललज्जे कयापि तद्भासि हृदा ममज्जे ।</l>
          <l>तं कापि मेने स्मरमेव कन्या भेजे मनोभूवशभूयमन्या ॥ ६ ॥</l>
        </lg>
        <lg xml_id="NshdCrt.8.7">
          <l>कस्त्वं कुतो वेति न जातु शेकुस्तं प्रष्टुमप्यप्रतिभातिभारात् ।</l>
          <l>उत्तस्थुरभ्युत्थितिवाञ्छयेव निजासनान्नेकरसाः कृशाङ्ग्यः ॥ ७ ॥</l>
        </lg>
        <lg xml_id="NshdCrt.8.8">
          <l>स्वाच्छन्द्यमानन्दपरम्पराणां भैमी तमालोक्य किमप्यवाप ।</l>
          <l>महारयं निर्झरिणीव वारामासाद्य धाराधरकेलिकालम् ॥ ८ ॥</l>
        </lg>
        <lg xml_id="NshdCrt.8.9">
          <l>तत्रैव मग्ना यदपश्यदग्रे नास्यादृगस्थाङ्गमयास्यदन्यत् ।</l>
          <l>नादास्यदस्यै यदि बुद्धिधारां विच्छिद्य विच्छिद्य चिरान्निमेष ॥ ९ ॥</l>
        </lg>
        <lg xml_id="NshdCrt.8.10">
          <l>दृशापि सालिङ्गितमङ्गमस्य जग्राह नाग्रावगताङ्गहर्षैः ।</l>
          <l>सङ्गान्तरेऽनन्तरमीक्षिते तु निवृत्य सस्मार न पूर्वदृष्टम् ॥ १० ॥</l>
        </lg>
        <lg xml_id="NshdCrt.8.11">
          <l>हित्वैकमस्यापघनं विशन्ती तद्दृष्टिरङ्गान्तरभुक्तिसीमाम् ।</l>
          <l>चिरं चकारोभयलाभलोभात्स्वभावलोला गतमागतं ॥ ११ ॥</l>
        </lg>
        <lg xml_id="NshdCrt.8.12">
          <l>निरीक्षितं चाङ्गमवीक्षितं च दृशा पिबन्ती रभसेन तस्य ।</l>
          <l>समानमानन्दमियं दधाना विवेद भेदं न विदर्भसुभ्रुः ॥ १२ ॥</l>
        </lg>
        <lg xml_id="NshdCrt.8.13">
          <l>सूक्ष्मे घने नैषधकेशपाशे निपत्य निस्पन्दतरीभवद्भ्याम् ।</l>
          <l>तस्यानुबन्धं न विमोच्य गन्तुमपारि तल्लोचनखञ्जनाभ्याम् ॥ १३ ॥</l>
        </lg>
        <lg xml_id="NshdCrt.8.14">
          <l>भूलोकभर्तुर्मुखपाणिपादपद्मैः परीरम्भमवाप्य तस्य ।</l>
          <l>दमस्वसुर्दृष्टिसरोजराजिश्चिरं न तत्याज सबन्धुबन्धम् ॥ १४ ॥</l>
        </lg>
        <lg xml_id="NshdCrt.8.15">
          <l>तत्कालमानन्दमयीभवन्ती भवत्तरानिर्वचनीयमोहा ।</l>
          <l>सा मुक्तसंसारिदशारसाभ्यां द्विस्वादमुल्लासमभुङ्क्त मिष्टम् ॥ १५ ॥</l>
        </lg>
        <lg xml_id="NshdCrt.8.16">
          <l>दूते नलश्रीभृति भाविभावा कलङ्किनीयं जनि मेति नूनम् ।</l>
          <l>न संव्यधान्नैषाधकायमायं विधिः स्वयंदूतमिमां प्रतीन्द्रम् ॥ १६ ॥</l>
        </lg>
        <lg xml_id="NshdCrt.8.17">
          <l>पुण्ये मनः कस्य मुनेरपि स्यात्प्रमाणमास्ते यदघेऽपि धावत् ।</l>
          <l>तच्चिन्ति चित्तं परमेश्वरस्तु भक्तस्य हृष्यत्करुणो रुणिद्धि ॥ १७ ॥</l>
        </lg>
        <lg xml_id="NshdCrt.8.18">
          <l>सालीकदृष्टे मदनोन्मदिष्णुर्यथाप शालीनतमा न मौनम् ।</l>
          <l>तथैव तथ्येऽपि नले न लेभे मुग्धेषु कः सत्यमृषाविवेकः ॥ १८ ॥</l>
        </lg>
        <lg xml_id="NshdCrt.8.19">
          <l>व्यर्थीभवद्भावपिधानयत्ना स्वरेण साथ श्लथगद्गदेन ।</l>
          <l>सखीचये साध्वसबद्धवाचि स्वयं तमूचे नमदाननेन्दुः ॥ १९ ॥</l>
        </lg>
        <lg xml_id="NshdCrt.8.20">
          <l>नत्वा शिरोरत्नरुचापि पाद्यं संपाद्यमाचारविदातिथिभ्यः ।</l>
          <l>प्रियाक्षरालीरसधारयापि वैधी विधेया मधुपर्कतृप्तिः ॥ २० ॥</l>
        </lg>
        <lg xml_id="NshdCrt.8.21">
          <l>स्वात्मापि शीलेन तृणं विधेयं देया विहायासनभूर्निजापि ।</l>
          <l>आनन्दबाष्पैरपि कल्प्यमम्भः पृच्छा विधेया मधुभिर्वचोभिः ॥ २१ ॥</l>
        </lg>
        <lg xml_id="NshdCrt.8.22">
          <l>पदोपहोरेऽनुपनम्रतापि संभाव्यतेऽपां त्वरयापराधः ।</l>
          <l>तत्कर्तुमर्हाञ्जलिसञ्जनेन स्वसंभृतिः प्राञ्जलतापि तावत् ॥ २२ ॥</l>
        </lg>
        <lg xml_id="NshdCrt.8.23">
          <l>पुरा परित्यज्य मयात्यसर्जि स्वमासनं तत्किमिति क्षणं न ।</l>
          <l>अनर्हमप्येतदलंक्रियेत प्रयातुमीहा यदि चान्यतोऽपि ॥ २३ ॥</l>
        </lg>
        <lg xml_id="NshdCrt.8.24">
          <l>निवेद्यतां हन्त समापयन्तौ शिरीषकोषम्रदिमाभिमानम् ।</l>
          <l>पादौ कियद्दूरमिमौ प्रयासे निधित्सते तुच्छदयं मनस्ते ॥ २४ ॥</l>
        </lg>
        <lg xml_id="NshdCrt.8.25">
          <l>अनायि देशः कतमस्त्वयाद्य वसन्तमुक्तस्य दशां वनस्य ।</l>
          <l>त्वदाप्तसंकेततया कृतार्था श्रव्यापि नानेन जनेन संज्ञा ॥ २५ ॥</l>
        </lg>
        <lg xml_id="NshdCrt.8.26">
          <l>तीर्णः किमर्णोनिधिरेव नैष सुरक्षितेभूदिह यत्प्रवेशः ।</l>
          <l>फलं किमेतस्य तु साहसस्य न तावदद्यापि विनिश्चिनोमि ॥ २६ ॥</l>
        </lg>
        <lg xml_id="NshdCrt.8.27">
          <l>तव प्रवेशे सुकृतानि हेतुर्मन्ये मदक्ष्णोरपि तावदत्र ।</l>
          <l>न लक्षितो रक्षिभटैर्यदाभ्यां पीतोऽसि तन्वा जितपुष्पधन्वा ॥ २७ ॥</l>
        </lg>
        <lg xml_id="NshdCrt.8.28">
          <l>यथा कृतिः काचन ते यथावा दौवारिकान्धंकरणी च शक्तिः ।</l>
          <l>रुच्यो रुचीभिर्जितकाञ्चनीभिस्तथासि पीयूषभुजां सनाभिः ॥ २८ ॥</l>
        </lg>
        <lg xml_id="NshdCrt.8.29">
          <l>न मन्मथस्त्वं स हि नास्तिमूर्तिर्न चाश्विनेयः स हि नाद्वितीयः ।</l>
          <l>चिह्नैः किमन्यैरथवा तवेयं श्रीरेव ताभ्यामधिको विशेषः ॥ २९ ॥</l>
        </lg>
        <lg xml_id="NshdCrt.8.30">
          <l>आलोकतृप्तीकृतलोक यस्त्वामसूत पीयूषमयूखमेनम् ।</l>
          <l>कः स्पर्धितुं धावति साधु सार्धमुदन्वता नन्वयमन्ववायः ॥ ३० ॥</l>
        </lg>
        <lg xml_id="NshdCrt.8.31">
          <l>भूयोऽपि बाला नलसुन्दरं तं मत्वामरं रक्षिजनाक्षिबन्धात् ।</l>
          <l>आतिथ्यचाटून्यपदिश्य तत्स्थां श्रियं प्रियास्यास्तुतव स्तुतः सा ॥ ३१ ॥</l>
        </lg>
        <lg xml_id="NshdCrt.8.32">
          <l>वाग्जन्मवैफल्यमसह्यशल्यं गुणाद्भुते वस्तुनि मौनिता चेत् ।</l>
          <l>खलत्वमल्पीयसि जल्पिते तु तदस्तु बन्दिभ्रमभूमितैव ॥ ३२ ॥</l>
        </lg>
        <lg xml_id="NshdCrt.8.33">
          <l>कंदर्प एवेदमविन्दत त्वां पुण्येन मन्ये पुनरन्यजन्म ।</l>
          <l>चण्डीशचण्डाक्षिहुताशकुण्डे जुहाव यन्मन्दिरमिन्द्रियाणाम् ॥ ३३ ॥</l>
        </lg>
        <lg xml_id="NshdCrt.8.34">
          <l>शोभायशोभिर्जितशैवशैलं करोषि लज्जागुरुमौलिमैलम् ।</l>
          <l>दस्रौ हठश्रीहरणादुदस्रौ कंदर्पमप्युज्झितरूपदर्पम् ॥ ३४ ॥</l>
        </lg>
        <lg xml_id="NshdCrt.8.35">
          <l>अवैमि हंसावलयो वलक्षास्त्वत्कान्तिकीर्तेश्चपलाः पुलाकाः ।</l>
          <l>उड्डीय युक्तं पतिताः स्रवन्तीवेशन्तपूरं परितः प्लवन्ते ॥ ३५ ॥</l>
        </lg>
        <lg xml_id="NshdCrt.8.36">
          <l>भवत्पदाङ्गुष्ठमपि श्रिता श्रीर्ध्रुवं न लब्धा कुसुमायुधेन ।</l>
          <l>रतीशजेतुः खलु चिह्नमस्मिन्नर्धेन्दुरास्ते नखवेषधारी ॥ ३६ ॥</l>
        </lg>
        <lg xml_id="NshdCrt.8.37">
          <l>राजा द्विजानामनुमासभिन्नः पूर्णां तनूकृत्य तनूं तपोभिः ।</l>
          <l>कुहूषु दृश्येतरतां किम्त्य सायुज्यमाप्नोति भवन्मुखस्य ॥ ३७ ॥</l>
        </lg>
        <lg xml_id="NshdCrt.8.38">
          <l>कृत्वा दृशौ ते बहुवर्णचित्रे किं कृष्णसारस्य तयोर्मृगस्य ।</l>
          <l>अदूरजाग्रद्विदरप्रणालीरेखामयच्छद्विधिरर्धचन्द्रम् ॥ ३८ ॥</l>
        </lg>
        <lg xml_id="NshdCrt.8.39">
          <l>मुग्धः स मोहात्सुभगान्न देहाद्दद्भवद्भ्रूरचनाय चापम् ।</l>
          <l>भ्रूभङ्गजेयस्तव यन्मनोभूरनेन रूपेण यदातदाभूत् ॥ ३९ ॥</l>
        </lg>
        <lg xml_id="NshdCrt.8.40">
          <l>मृगस्य नेत्रद्वितयं तवास्ये विधौ विधुत्वानुमितस्य दृश्यम् ।</l>
          <l>तस्यैव चञ्चत्कचपाशवेषः पुच्छः स्फुरच्चामरगुच्छ एषः ॥ ४० ॥</l>
        </lg>
        <lg xml_id="NshdCrt.8.41">
          <l>आस्तामनङ्गीकरणाद्भवेन दृश्यः स्मरो नेति पुराणवाणी ।</l>
          <l>तवैव देहं श्रितया श्रियेति नवस्तु वस्तु प्रतिभातिवादः ॥ ४१ ॥</l>
        </lg>
        <lg xml_id="NshdCrt.8.42">
          <l>त्वया जगत्युच्चितकान्तिसारे यदिन्दुनाशीलि शिलोञ्छवृत्तिः ।</l>
          <l>आरोपि तन्माणवकोऽपि मौलौ स यज्वराज्येऽपि महेश्वरेण ॥ ४२ ॥</l>
        </lg>
        <lg xml_id="NshdCrt.8.43">
          <l>आदेहदाहं कुसुमायुधस्य विधाय सौन्दर्यकथादरिद्रम् ।</l>
          <l>त्वदङ्गशिल्पात्पुनरीश्वरेण चिरेण जाने जगदन्वकम्पि ॥ ४३ ॥</l>
        </lg>
        <lg xml_id="NshdCrt.8.44">
          <l>मही कृतार्था यदि मानवोऽसि जितं दिवा यद्यमरेषु कोऽपि ।</l>
          <l>कुलं त्वयालंकृतमौरगं चेन्नाधोऽपि कस्योपरि नागलोकः ॥ ४४ ॥</l>
        </lg>
        <lg xml_id="NshdCrt.8.45">
          <l>सेयं न धत्तेऽनुपपत्तिमुच्चैर्मच्चित्तवृत्तिस्त्वयि चिन्त्यमाने ।</l>
          <l>ममौ स भद्रं चुलुके समुद्रस्त्वयात्तगाम्भीर्यमहत्त्वमुद्रः ॥ ४५ ॥</l>
        </lg>
        <lg xml_id="NshdCrt.8.46">
          <l>संसारसिन्धावनुबिम्बमत्र जागर्ति जाने तव वैरसेनिः ।</l>
          <l>बिम्बानुबिम्बौ हि विहाय धातुर्न जातु दृष्टातिसरूपसृष्टिः ॥ ४६ ॥</l>
        </lg>
        <lg xml_id="NshdCrt.8.47">
          <l>इयत्कृतं केन महीजगत्यामहो महीयः सुकृतं जनेन ।</l>
          <l>पादौ यमुद्दिश्य तवापि पद्यारजःसु पद्मस्रजमारभेते ॥ ४७ ॥</l>
        </lg>
        <lg xml_id="NshdCrt.8.48">
          <l>ब्रवीति ते किं किमियं न जाने संदेहदोलामवलम्ब्य संवित् ।</l>
          <l>कस्यापि धन्य्स्य गृहातिथिस्त्वमलीकसंभावनयाथवालम् ॥ ४८ ॥</l>
        </lg>
        <lg xml_id="NshdCrt.8.49">
          <l>प्राप्तैव तावत्तव रूपसृष्तिं निपीय दृष्टिर्जनुषः फलं मे ।</l>
          <l>अपि श्रुती नामृतमाद्रियेतां तयोः प्रसादीकुरुषे गिरं चेत् ॥ ४९ ॥</l>
        </lg>
        <lg xml_id="NshdCrt.8.50">
          <l>इत्थं मधूत्थं रसमुद्गिरन्ती तदोष्ठबन्धूकधनुर्विसृष्टा ।</l>
          <l>कर्णात्प्रसूनाशुगपञ्चबाणी वाणीमिषेणास्य मनो विवेश ॥ ५० ॥</l>
        </lg>
        <lg xml_id="NshdCrt.8.51">
          <l>अमुज्जदाकण्ठमंसौ सुधासु प्रियं प्रियाया वचनं निपीय ।</l>
          <l>द्विषन्मुखेऽपि स्वदते स्तुतिर्या तन्मि(न्मृ)ष्टता नेष्टमुखे त्वमेया ॥ ५१ ॥</l>
        </lg>
        <lg xml_id="NshdCrt.8.52">
          <l>पौरस्त्यशैलं जनतोपनीतां गृह्णन्यथाह्नः पतिरर्घ्यपूजाम् ।</l>
          <l>तथातिथेयीमथ संप्रतीच्छन्प्रियार्पितामासनमाससाद ॥ ५२ ॥</l>
        </lg>
        <lg xml_id="NshdCrt.8.53">
          <l>अयोधि तद्धैर्यमनोभवाभ्यां तामेव भैमीमवलम्ब्य भूमिम् ।</l>
          <l>आह स्म यत्र स्मरचापमन्तश्छिन्नं भ्रुवौ तज्जयभङ्गवार्ताम् ॥ ५३ ॥</l>
        </lg>
        <lg xml_id="NshdCrt.8.54">
          <l>अथ स्मराज्ञामवधीर्य धैर्यादूचे स तद्वागुपवीणितोऽपि ।</l>
          <l>विवेकधाराशतधौतमन्तः सतां न कामः कलुषीकरोति ॥ ५४ ॥</l>
        </lg>
        <lg xml_id="NshdCrt.8.55">
          <l>हरित्पतीनां सदसः प्रतीहि त्वदीयमेवातिथिमागतं माम् ।</l>
          <l>वहन्तमन्तर्गुरुणादरेण प्राणानिव स्वःप्रभुवाचिकानि ॥ ५५ ॥</l>
        </lg>
        <lg xml_id="NshdCrt.8.56">
          <l>विरम्यतां भूतवती सपर्या निविश्यतामासनमुज्झितं किम् ।</l>
          <l>या दूतता नः फलिना विधेया सैवातिथेयी पृथुरुद्भवित्री ॥ ५६ ॥</l>
        </lg>
        <lg xml_id="NshdCrt.8.57">
          <l>कल्याणि कल्यानि तवाङ्गकानि कच्चित्तमां चित्तमनाविलं ते ।</l>
          <l>अलं विलम्बेन गिरं मदीयामाकर्णयाकर्णतटायताक्षि ॥ ५७ ॥</l>
        </lg>
        <lg xml_id="NshdCrt.8.58">
          <l>कौमारमारभ्य गणा गुणानां हरन्ति ते दिक्षु धृताधिपत्यान् ।</l>
          <l>सुराधिराजं सलिलाधिपं च हुताशनं चर्यमनन्दनं च ॥ ५८ ॥</l>
        </lg>
        <lg xml_id="NshdCrt.8.59">
          <l>चरच्चिरं शैशवयौवनीयद्वैराज्यभाजि त्वयि खेदमेति ।</l>
          <l>तेषां रुचश्चौरतरेण चित्तं पञ्चेषुणा लुण्ठितधैर्यवित्तम् ॥ ५९ ॥</l>
        </lg>
        <lg xml_id="NshdCrt.8.60">
          <l>तेषामिदानीं किल केवलं सा हृदि त्वदाशा विलसत्यजस्रम् ।</l>
          <l>आशास्तु नासाद्य तनूरुदाराः पूर्वादयः पूर्ववदात्मदाराः ॥ ६० ॥</l>
        </lg>
        <lg xml_id="NshdCrt.8.61">
          <l>अनेन सार्धं तव यौवनेन कोटिं परामच्छिदुरोऽध्यरोहत् ।</l>
          <l>प्रेमापि तन्वि त्वयि वासवस्य गुणोऽपि चापे सुमनःशरस्य ॥ ६१ ॥</l>
        </lg>
        <lg xml_id="NshdCrt.8.62">
          <l>प्राचीं प्रयाते विरहादयं ते तापाच्च रूपाच्च शशाङ्कशङ्की ।</l>
          <l>परापराधैर्निदधाति भानौ रुषारुणं लोचनवृन्दमिन्द्रः ॥ ६२ ॥</l>
        </lg>
        <lg xml_id="NshdCrt.8.63">
          <l>त्रिनेत्रमाट्रेण रुषा कृतं यत्तदेव योऽद्यापि न संवृणोति ।</l>
          <l>न वेद रुष्टेऽद्य सहस्रनेत्रे गन्ता स कामः खलु कामवस्थाम् ॥ ६३ ॥</l>
        </lg>
        <lg xml_id="NshdCrt.8.64">
          <l>पिकस्य वाङ्मात्राकृताद्व्यलीकान्न स प्रभुर्नन्दति नन्दनेऽपि ।</l>
          <l>बालस्य चूडाशशिनोऽपराधान्नाराधनं शिलति शूलिनोऽपि ॥ ६४ ॥</l>
        </lg>
        <lg xml_id="NshdCrt.8.65">
          <l>तमोमयीकृत्य दिशः परागैः स्मरेषवः शक्रदृशां दिशन्ति ।</l>
          <l>कुहूगिरश्चञ्चुपुटं द्विजस्य राकारजन्यामपि सत्यवाचम् ॥ ६५ ॥</l>
        </lg>
        <lg xml_id="NshdCrt.8.66">
          <l>शरैः प्रसूनैस्तुदतः स्मरस्य स्मर्तुं स किं नाशनिना करोति ।</l>
          <l>अभेद्यमस्याहह वर्म न स्यादनङ्गता चेद्गिरिशप्रसादः ॥ ६६ ॥</l>
        </lg>
        <lg xml_id="NshdCrt.8.67">
          <l>धृताधृतेस्तस्य भवद्वियोगादन्यान्यशय्यारचनाय लूनैः ।</l>
          <l>अप्यन्यदारिद्र्यहराः प्रवालैजीता दरिद्रास्तरवोऽमराणाम् ॥ ६७ ॥</l>
        </lg>
        <lg xml_id="NshdCrt.8.68">
          <l>रवैर्गुणास्फालभवैः स्मरस्य स्वर्णाथकर्णौ बधिरावभूताम् ।</l>
          <l>गुरोः शृणोतु स्मरमोहनिद्राप्रबोधदक्षाणि किमक्षराणि ॥ ६८ ॥</l>
        </lg>
        <lg xml_id="NshdCrt.8.69">
          <l>अनङ्गतापप्रशमाय तस्य कदर्थ्यमाना मुहुरामृणालम् ।</l>
          <l>मधौमधौ नाकनदीनलिन्यो वरं वहन्तां शिशिरेऽनुरागम् ॥ ६९ ॥</l>
        </lg>
        <lg xml_id="NshdCrt.8.70">
          <l>दमस्वसः सेयमुपैति तृष्णा हरेर्जगत्यग्रिमलेख्यलक्ष्मीम् ।</l>
          <l>दृशां यदब्धिस्तव नाम दृष्टित्रिभागलोभार्तिमसौ बिभर्ति ॥ ७० ॥</l>
        </lg>
        <lg xml_id="NshdCrt.8.71">
          <l>अग्न्याहिता नित्यमुपासते यां देदीप्यमानां तनुमष्टामूर्तेः ।</l>
          <l>आशापतिस्ते दमयन्ति सोऽपि स्मरेण दासीभवितुं न्यदेशि ॥ ७१ ॥</l>
        </lg>
        <lg xml_id="NshdCrt.8.72">
          <l>त्वद्गोचरस्तं खलु पञ्चबाणः करोति संताप्य तथा विनीतम् ।</l>
          <l>स्वयं यथा स्वादिततप्तभूयः परं न संतापयिता स भूयः ॥ ७२ ॥</l>
        </lg>
        <lg xml_id="NshdCrt.8.73">
          <l>अदाहि यस्तेन दशार्धबाणः पुरापुरारेर्नयनालयेन ।</l>
          <l>न निर्दहंस्तं भवदक्षिवासी न वैरशुद्धेरधुनाधमर्णः ॥ ७३ ॥</l>
        </lg>
        <lg xml_id="NshdCrt.8.74">
          <l>सोमाय कुप्यन्निव विप्रयुक्तः स सोममाचामति दूयमानम् ।</l>
          <l>नामापि जागर्ति हि यत्र शत्रोस्तेजस्विनस्तं कतमे सहन्ते ॥ ७४ ॥</l>
        </lg>
        <lg xml_id="NshdCrt.8.75">
          <l>शरैरजस्रं कुसुमायुधस्य कदर्थ्यमानस्तरुणि त्वदर्थे ।</l>
          <l>अभ्यर्चयद्भिर्विनिवेद्यमानादप्येष मन्ये कुसुमाद्बिभेति ॥ ७५ ॥</l>
        </lg>
        <lg xml_id="NshdCrt.8.76">
          <l>स्मरेन्धने वक्षसि तेन दत्ता संवर्तिका शैवलवल्लिचित्रा ।</l>
          <l>रराज चेतोभवपावकस्य धूमाविला कीलपरम्परेव ॥ ७६ ॥</l>
        </lg>
        <lg xml_id="NshdCrt.8.77">
          <l>पुत्री सुहृद्येन सरोरुहाणां यत्प्रेयसी चन्दनवासिता दिक् ।</l>
          <l>धैर्यं विभुः सोऽपि तयैव हेतोः स्मरप्रतापज्वलने जुहाव ॥ ७७ ॥</l>
        </lg>
        <lg xml_id="NshdCrt.8.78">
          <l>तं दह्यमानैरपि मन्मथैधं हस्तैरुपास्ते मलयः प्रवालैः ।</l>
          <l>कृच्छ्रेऽप्यसौ नोज्झति तस्य सेवां सदा यदाशामवलम्बते यः ॥ ७८ ॥</l>
        </lg>
        <lg xml_id="NshdCrt.8.79">
          <l>स्मरस्य कीर्त्येव सितीकृतानि तद्दोःप्रतापैरिव तापितानि ।</l>
          <l>अङ्गानि धत्ते स भवद्वियोगात्पाण्डूनि चण्डज्वरजर्जराणि ॥ ७९ ॥</l>
        </lg>
        <lg xml_id="NshdCrt.8.80">
          <l>यस्तन्वि भर्ता घुसृणेन सायं दिशः समालम्भनकौतुकिन्याः ।</l>
          <l>तदा स चेतः प्रजिघाय तुभ्यं यदा गतो नैति निवृत्य पान्थः ॥ ८० ॥</l>
        </lg>
        <lg xml_id="NshdCrt.8.81">
          <l>तथा न तापाय पयोनिधीनामश्वामुखोत्थः क्षुधितः शिखावान् ।</l>
          <l>निजः पतिः संप्रति वारिपोपि यथा हृदिस्थः स्मरतापदुःस्थः ॥ ८१ ॥</l>
        </lg>
        <lg xml_id="NshdCrt.8.82">
          <l>अत्प्रत्युत त्वन्मृदुबाहुवल्लीस्मृतिस्रजं गुम्फति दुर्विनीता ।</l>
          <l>ततो विधत्तेऽधिकमेव तापं तेन श्रिता शैत्यगुणा मृणाली ॥ ८२ ॥</l>
        </lg>
        <lg xml_id="NshdCrt.8.83">
          <l>न्यस्तं ततस्तेन मृणालदण्डखण्डं बभासे हृदि तापभाजि ।</l>
          <l>तच्चित्तमग्नैर्मदनस्य बाणैः कृतं शतच्छिद्रमिव क्षणेन ॥ ८३ ॥</l>
        </lg>
        <lg xml_id="NshdCrt.8.84">
          <l>इति त्रिलोकीतिलकेषु तेषु मनोभुवो विक्रमकामचारः ।</l>
          <l>अमोघमस्त्रं भवतीमवाप्य मदान्धतानर्गलचापलस्य ॥ ८४ ॥</l>
        </lg>
        <lg xml_id="NshdCrt.8.85">
          <l>सारोत्थधारेव सुधारसस्य स्वयंवरः श्वो भविता तवेति ।</l>
          <l>संतर्पयन्ती हृदयानि तेषां श्रुतिः श्रुती नाकजुषामयासीत् ॥ ८५ ॥</l>
        </lg>
        <lg xml_id="NshdCrt.8.86">
          <l>समं सपत्नीभवदुःखतीक्ष्णैः स्वदारनासापथिकैर्मरुद्भिः ।</l>
          <l>अनङ्गशौर्यानलतापदुःस्थैरथ प्रतस्थे हरितां मरुद्भिः ॥ ८६ ॥</l>
        </lg>
        <lg xml_id="NshdCrt.8.87">
          <l>अपास्तपाथेयसुधोपयोगैस्त्वच्चुम्बिनैव स्वमनोरथेन ।</l>
          <l>क्षुधं च निर्वापयता तृषं च स्वादीयसाऽध्वा गमितः सुखं तैः ॥ ८७ ॥</l>
        </lg>
        <lg xml_id="NshdCrt.8.88">
          <l>प्रिया मनोभूशरदावदाहे देवीस्त्वदर्थेन निमज्जयद्भिः ।</l>
          <l>सुरेषु सारैः क्रियतेऽधुना तैः पादार्पणानुग्रहभूरियं भूः ॥ ८८ ॥</l>
        </lg>
        <lg xml_id="NshdCrt.8.89">
          <l>अलंकृतासन्नमहीविभागैरयं जनस्तैरमरैर्भवत्याम् ।</l>
          <l>अवापितो जङ्गमलेखलक्ष्मीं निक्षिप्य संदेशमयाक्षराणि ॥ ८९ ॥</l>
        </lg>
        <lg xml_id="NshdCrt.8.90">
          <l>एकैकमेते परिरभ्य पीनस्तनोपपीडं त्वयि संदिशन्ति ।</l>
          <l>त्वं मूर्च्छतां नः स्मरभिल्लशल्यैर्मुदे विशल्यौषधिवल्लिरेधि ॥ ९० ॥</l>
        </lg>
        <lg xml_id="NshdCrt.8.91">
          <l>त्वत्कान्तिमस्माभिरयं पिपासन्मनोरथाश्वासनयैकयैव ।</l>
          <l>निजः कटाक्षः खलु विप्रलभ्यः कियन्ति यावद्भण वासराणि ॥ ९१ ॥</l>
        </lg>
        <lg xml_id="NshdCrt.8.92">
          <l>निजे सृजास्मासु भुजे भजन्त्यावादित्यवर्गे परिवेषवेषम् ।</l>
          <l>प्रसीद निर्वापय तापमङ्गैरनङ्गलीलालहरीतुषारैः ॥ ९२ ॥</l>
        </lg>
        <lg xml_id="NshdCrt.8.93">
          <l>दयस्व किं घातयसि त्वमस्माननङ्गचण्डालशरैरदृश्यैः ।</l>
          <l>भिन्ना वरं तीक्ष्णकटाक्षबाणैः प्रेमस्तव प्रेमरसात्पवित्रैः ॥ ९३ ॥</l>
        </lg>
        <lg xml_id="NshdCrt.8.94">
          <l>त्वदर्थिनः सन्तु परस्सहस्राः प्राणास्तु नस्त्वच्चरणप्रसादः ।</l>
          <l>विशङ्कसे कैतवनर्तितं चेदन्तश्चरः पञ्चशरः प्रमाणम् ॥ ९४ ॥</l>
        </lg>
        <lg xml_id="NshdCrt.8.95">
          <l>अस्माकमध्यासितमेतदन्तस्तावद्भवत्या हृदयं चिराय ।</l>
          <l>बहिस्त्वयालंक्रियतामिदानीमुरो मुरं विद्विषतः श्रियेव ॥ ९५ ॥</l>
        </lg>
        <lg xml_id="NshdCrt.8.96">
          <l>दयोदयश्चेतसि चेत्तवाभूदलंकुरु द्यां विफलो विलम्बः ।</l>
          <l>भुवः स्वरादेशमथाचरामो भूमौ धृतिं यासि यदि स्वभूमौ ॥ ९६ ॥</l>
        </lg>
        <lg xml_id="NshdCrt.8.97">
          <l>धिनोति नास्माञ्जलजेन पूजा त्वयान्वहं तन्वि वितन्यमाना ।</l>
          <l>तव प्रसादोपनते तु मौलौ पूजास्तु नस्त्वत्पदपङ्कजाभ्याम् ॥ ९७ ॥</l>
        </lg>
        <lg xml_id="NshdCrt.8.98">
          <l>स्वर्णैर्वितीर्णैः करवाम वामनेत्रे भवत्या किमुपासनासु ।</l>
          <l>अङ्ग त्वदङ्गानि निपीतपीतदर्पाणि पाणिः खलु याचते नः ॥ ९८ ॥</l>
        </lg>
        <lg xml_id="NshdCrt.8.99">
          <l>वयं कलादा इव दुर्विदग्धं त्वद्गौरिमस्पर्धि दहेम हेम ।</l>
          <l>प्रसूननाराचशरासनेन सहैकवंशप्रभवभ्रु बभु ॥ ९९ ॥</l>
        </lg>
        <lg xml_id="NshdCrt.8.100">
          <l>सुधासरःसु त्वदनङ्गतापः शान्तो न नः किं पुनरप्सरःसु ।</l>
          <l>निर्वाति तु त्वन्ममताक्षरेण सूनाशुगेषोर्मधुसीकरेण ॥ १०० ॥</l>
        </lg>
        <lg xml_id="NshdCrt.8.101">
          <l>खण्डः किमु त्वद्गिर एव खण्डः किं शर्करा तत्पथशर्करैव ।</l>
          <l>कृशाङ्गि तद्भङ्गिरसोत्थकच्छतृणं न दिक्षु प्रथितं तदिक्षुः ॥ १०१ ॥</l>
        </lg>
        <lg xml_id="NshdCrt.8.102">
          <l>ददाम किं ते सुधयाऽधरेण त्वदास्य एव स्वयमास्यते हि ।</l>
          <l>चन्द्रं विजित्य स्वयमेव भावि त्वदाननं तन्मखभागभोजि ॥ १०२ ॥</l>
        </lg>
        <lg xml_id="NshdCrt.8.103">
          <l>प्रिये वृणीष्वामरभावमस्मदिति त्रपाकृद्वचनं न किं नः ।</l>
          <l>त्वत्पादपद्मे शरणं प्रविश्य स्वयं वयं येन जिजीविषामः ॥ १०३ ॥</l>
        </lg>
        <lg xml_id="NshdCrt.8.104">
          <l>नास्माकमस्मान्मदनापमृत्योस्त्राणाय पीयूषरसायनानि ।</l>
          <l>प्रसीद तस्मादधिकं निजं तु प्रयच्छ पातुं रदनच्छदं नः ॥ १०४ ॥</l>
        </lg>
        <lg xml_id="NshdCrt.8.106">
          <l>स्वप्नेन प्रापितायाः प्रतिरजनि तव श्रीषु मग्नः कटाक्षः श्रोत्रे गीतामृताब्धौ त्वगपि ननु तनूमञ्जरीसौकुमार्ये ।</l>
          <l>नासा श्वासाधिवासेऽधरमधुनि रसज्ञा चरित्रेषु चित्तं तन्नस्तन्वङ्गि कैश्चिन्न करणहरिणैर्वागुरा लङ्घितासि ॥ १०६ ॥</l>
        </lg>
        <lg xml_id="NshdCrt.8.107">
          <l>इति धृतसुरसार्थवाचिकस्रङ्निजरसनातलपत्त्रहारकस्य ।</l>
          <l>सफलय मम दूततां वृणीष्व स्वयमवधार्य दिगीशमेकमेषु ॥ १०७ ॥</l>
        </lg>
        <lg xml_id="NshdCrt.8.108">
          <l>आनन्दयेन्द्रमथ मन्मथमग्नमग्निं केलीभिरुद्धर तनूदरि नूतनाभिः ।</l>
          <l>आसादयोदितदयं शमने मनो वा नो वा यदीत्थमथ तद्वरुणं वृणीथाः ॥ १०८ ॥</l>
        </lg>
        <lg xml_id="NshdCrt.8.109">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>तस्यागादयमष्टमः कविकुलादृष्टाध्वपान्थे महाकाव्ये चारुणि नैषधीयचरिते सर्गो निसर्गोज्ज्वलः ॥ १०९ ॥</l>
        </lg>
      </div>
      <div n="9" type="sarga">
        <head>नवमः सर्गः</head>
        <lg xml_id="NshdCrt.9.1">
          <l>इतीयमक्षिभ्रुवविभ्रमेङ्गितस्फुटामनिच्छां विवरीतुमुत्सुका ।</l>
          <l>तदुक्तिमात्रश्रवणेच्छयाशृणोद्दिगीशसंदेशगिरं न गौरवात् ॥ १ ॥</l>
        </lg>
        <lg xml_id="NshdCrt.9.2">
          <l>तदर्पितामश्रुतवद्विधाय तां दिगीशसंदेशमयीं सरस्वतीम् ।</l>
          <l>इदं तमुर्वीतलशीतलद्युतिं जगाद वैदर्भनरेन्द्रनन्दिनी ॥ २ ॥</l>
        </lg>
        <lg xml_id="NshdCrt.9.3">
          <l>मयाङ्ग पृष्टः कुलनामनी भवानमू विमुच्यैव किमन्यदुक्तवान् ।</l>
          <l>न मह्यमत्रोत्तरधारयस्य किं ह्रियेऽपि सेयं भवतोऽधमर्णता ॥ ३ ॥</l>
        </lg>
        <lg xml_id="NshdCrt.9.4">
          <l>अदृश्यमाना क्वचिदीक्षिता क्वचिन्ममानुयोगे भवतः सरस्वती ।</l>
          <l>क्वचित्प्रकाशां क्वचिदस्फुटार्णसं सरस्वतीं जेतुमनाः सरस्वतीं ॥ ४ ॥</l>
        </lg>
        <lg xml_id="NshdCrt.9.5">
          <l>गिरः श्रुता एव तव शृउवःसुधाः श्लथा भवन्नाम्नि तु न श्रुतिस्पृहा ।</l>
          <l>पिपासुता शान्तिमुपैति वारिजा न जातु दुग्धान्मधुनोऽधिकादपि ॥ ५ ॥</l>
        </lg>
        <lg xml_id="NshdCrt.9.6">
          <l>बिभर्ति वंशः कतमस्तमोपहं भवादृशं नायकरत्नमीदृशम् ।</l>
          <l>तमन्यसामान्यधियावमानितं त्वया महान्तं बहु मन्तुमुत्सहे ॥ ६ ॥</l>
        </lg>
        <lg xml_id="NshdCrt.9.7">
          <l>इतीरयित्वा विरतां स तां पुनर्गिरानुजग्राहतरां नराधिपः ।</l>
          <l>विरुत्य विश्रान्तवतीं तपात्यये घनाघनश्चातकमण्डलीमिव ॥ ७ ॥</l>
        </lg>
        <lg xml_id="NshdCrt.9.8">
          <l>अये ममोदासितमेव जिह्वया द्वयेऽपि तस्मिन्ननतिप्रयोजने ।</l>
          <l>गरौ गिरः पल्लवनार्थलाघवे मितं च सारं च वचो हि वाग्ग्मिता ॥ ८ ॥</l>
        </lg>
        <lg xml_id="NshdCrt.9.9">
          <l>वृथा कथेयं मयि वर्णपद्धतिः कयानुपूर्व्या समकेति केति च ।</l>
          <l>क्षमे समक्षव्यवहारमावयोः पदे विधातुं खलु युष्मदस्मदी ॥ ९ ॥</l>
        </lg>
        <lg xml_id="NshdCrt.9.10">
          <l>यदि स्वभावान्मम नोज्ज्वलं कुलं ततस्तदुद्भावनमौचिती कुतः ।</l>
          <l>अथावदातं तदहो विडम्बना तथा कथा प्रेष्यतयोपसेदुषः ॥ १० ॥</l>
        </lg>
        <lg xml_id="NshdCrt.9.11">
          <l>इति प्रतीत्यैव मयावधीरिते तवापि निर्बन्धरसो न शोभते ।</l>
          <l>हरित्पतीनां प्रतिवाचिकं प्रति श्रमो गिरां ते घटते हि संप्रति ॥ ११ ॥</l>
        </lg>
        <lg xml_id="NshdCrt.9.12">
          <l>तथापि निर्बध्नति तेऽथवा स्पृहामिहानुरुन्धे मितया न किं गिरा ।</l>
          <l>हिमांशुवंशस्य करीरमेव मां निशम्य किं नासि फलेग्रहिग्रहा ॥ १२ ॥</l>
        </lg>
        <lg xml_id="NshdCrt.9.13">
          <l>महाजनाचारपरम्परेदृशी स्वनाम नामाददते न साधवः ।</l>
          <l>अतोऽभिधातुं न तदुत्सहे पुनर्जनः किलाचारमुचं विगायति ॥ १३ ॥</l>
        </lg>
        <lg xml_id="NshdCrt.9.14">
          <l>अदोऽयमालप्य शिखीव शारदो बभूव तूष्णीमहितापकारकः ।</l>
          <l>अथास्यरागस्य दधा पदेपदे वचांसि हंसीव विदर्भजाददे ॥ १४ ॥</l>
        </lg>
        <lg xml_id="NshdCrt.9.15">
          <l>सुधांशुवंशाभरणं भवानिति श्रुतेऽपि नापैति विशेषसंशयः ।</l>
          <l>कियत्सु मौनं वितता कियत्सु वाग्महत्यहो वञ्चनचातुरी तव ॥ १५ ॥</l>
        </lg>
        <lg xml_id="NshdCrt.9.16">
          <l>मयापि देयं प्रतिवाचिकं न ते स्वनाम मत्कर्णसुधामकुर्वते ।</l>
          <l>परेण पुंसा हि ममापि संकथा कुलाबलाचारसहासनासहा ॥ १६ ॥</l>
        </lg>
        <lg xml_id="NshdCrt.9.17">
          <l>हृदाभिनन्द्य प्रतिवन्द्यनुत्तरः प्रियागिरः सस्मितमाह स स्म ताम् ।</l>
          <l>वदामि वामाक्षि परेषु मा क्षिप स्वमीदृशं माक्षिकमाक्षिपद्वचः ॥ १७ ॥</l>
        </lg>
        <lg xml_id="NshdCrt.9.18">
          <l>करोषि नेमं फलिनं मम श्रमं दिशोऽनुगृह्णासि न कंचन प्रभुम् ।</l>
          <l>त्वमित्थमर्हासि सुरानुपासितुं रसामृतस्नानपवित्रया गिरा ॥ १८ ॥</l>
        </lg>
        <lg xml_id="NshdCrt.9.19">
          <l>सुरेषु संदेशयसीदृशीं बहुं रसस्रवेण स्तिमितां न भारतीम् ।</l>
          <l>मदर्पिता दर्पकतापितेषु या प्रयाति दावार्दितदाववृष्टिताम् ॥ १९ ॥</l>
        </lg>
        <lg xml_id="NshdCrt.9.20">
          <l>यथायथेह त्वदुपेक्षयानया निमेषमप्येष जनो विलम्बते ।</l>
          <l>रुषा शरव्यीकरणे दिवौकसां तथातथाद्य त्वरते रतेः पतिः ॥ २० ॥</l>
        </lg>
        <lg xml_id="NshdCrt.9.21">
          <l>इयच्चिरस्यावदधन्ति मत्पथे किमिन्द्रनेत्राण्यशनिर्न निर्ममौ ।</l>
          <l>धिगस्तु मां सत्वरकार्यमन्थरं स्थितः परप्रेष्यगुणोऽपि यत्र न ॥ २१ ॥</l>
        </lg>
        <lg xml_id="NshdCrt.9.22">
          <l>इदं निगद्य क्षितिभर्तरि स्थिते तयाभ्यधायि स्वगतं विदग्धया ।</l>
          <l>अधिस्त्रि तं दूतयतां भुवः स्मरं मनो दधत्या नयनैपुणव्यये ॥ २२ ॥</l>
        </lg>
        <lg xml_id="NshdCrt.9.23">
          <l>जलाधिपस्त्वामदिशन्मयि ध्रुवं परेतराजः प्रजिघाय स स्फुटम् ।</l>
          <l>मरुत्वतैव प्रहितोऽसि निश्चितं नियोजितश्चोर्ध्वमुखेन तेजसा ॥ २३ ॥</l>
        </lg>
        <lg xml_id="NshdCrt.9.24">
          <l>अथ प्रकाशं निभृतस्मिता सती सतीकुलस्याभरणं किमप्यसौ ।</l>
          <l>पुनस्तदाभाषणविभ्रमोन्मुखं मुखं विदर्भाधिपसंभवा दधौ ॥ २४ ॥</l>
        </lg>
        <lg xml_id="NshdCrt.9.25">
          <l>वृथा परीहास इति प्रगल्भता न नेति च त्वादृशि वाग्विगर्हणा ।</l>
          <l>भवत्यवज्ञा च भवत्यनुत्तरादतः प्रदित्सुः प्रतिवाचमस्मि ते ॥ २५ ॥</l>
        </lg>
        <lg xml_id="NshdCrt.9.26">
          <l>कथं नु तेषां कृपयापि वागसावसावि मानुष्यकलाञ्छने जने ।</l>
          <l>स्वभावभक्तिप्रवणं प्रतीश्वराः कया न वाचा मुदमुद्गिरन्ति वा ॥ २६ ॥</l>
        </lg>
        <lg xml_id="NshdCrt.9.27">
          <l>अहो महेन्द्रस्य कथं मयौचिती सुराङ्गनासंगमशोमिताभृतः ।</l>
          <l>ह्रदस्य हंसावलिमांसलश्रियो वलाकयेव प्रबला विडम्बना ॥ २७ ॥</l>
        </lg>
        <lg xml_id="NshdCrt.9.28">
          <l>पुरः सुरीणां भण केव मानवी न यत्र तास्तत्र तु शोभिकापि सा ।</l>
          <l>अकाञ्चनेऽकिंचननायिकाङ्गके किमारकूटाभरणेन न श्रियः ॥ २८ ॥</l>
        </lg>
        <lg xml_id="NshdCrt.9.29">
          <l>यथातथा नाम गिरः किरन्तु ते श्रुती पुनर्मे बधिरे तदक्षरे ।</l>
          <l>पृषत्किशोरी कुरुतामसंगतां कथं मनोवृत्तिमपि द्विपाधिपे ॥ २९ ॥</l>
        </lg>
        <lg xml_id="NshdCrt.9.30">
          <l>अदो निगद्यैव नतास्यया तया श्रुतौ लगित्वाभिहितालिरालपत् ।</l>
          <l>प्रविश्य यन्मे हृदयं ह्रियाह तद्विनिर्यदाकर्णय मन्मुखाध्वना ॥ ३० ॥</l>
        </lg>
        <lg xml_id="NshdCrt.9.31">
          <l>बिभेमि चिन्तामपि कर्तुमीदृशीं चिराय चित्तार्पितनैषधेश्वरा ।</l>
          <l>मृणालतन्तुच्छिदुरा सतीस्थितिर्लवादपि त्रुट्यति चापलात्किल ॥ ३१ ॥</l>
        </lg>
        <lg xml_id="NshdCrt.9.32">
          <l>ममाशयः स्वप्नदशाज्ञयापि वा नलं विलङ्घ्येतरमस्पृशद्यदि ।</l>
          <l>कुतः पुनस्तत्र समस्तसाक्षिणी निजैव बुद्धिर्विबुधैर्न पृच्छ्यते ॥ ३२ ॥</l>
        </lg>
        <lg xml_id="NshdCrt.9.33">
          <l>अपि स्वमस्वप्नमसूषुपन्नमी परस्य दाराननवैतुमेव माम् ।</l>
          <l>स्वयं दुरध्वार्णवनाविकाः कथं स्पृशन्तु विज्ञाय हृदापि तादृशीम् ॥ ३३ ॥</l>
        </lg>
        <lg xml_id="NshdCrt.9.34">
          <l>अनुग्रहः केवलमेष मादृशे मनुष्यजन्मन्यपि यन्मनो जने ।</l>
          <l>स चेद्विधेयस्तदमी तमेव मे प्रसद्य भिक्षां वितरीतुमीशताम् ॥ ३४ ॥</l>
        </lg>
        <lg xml_id="NshdCrt.9.35">
          <l>अपि द्रढीयः शृणु मत्प्रतिशृउतं स पीडयेत्पाणिमिमं न चेन्नृपः ।</l>
          <l>हुताशनोद्बन्धनवारिकारितां निजायुषस्तत्करवै स्ववैरिताम् ॥ ३५ ॥</l>
        </lg>
        <lg xml_id="NshdCrt.9.36">
          <l>निषिद्धमप्याचरणीयमापदि क्रिया सती नावति यत्र सर्वथा ।</l>
          <l>घनाम्बुना राजपथे हि पिच्छिले क्वचिद्बुधैरप्यपथेन गम्यते ॥ ३६ ॥</l>
        </lg>
        <lg xml_id="NshdCrt.9.37">
          <l>स्त्रिया मया वाग्ग्मिषु तेषु शक्यते न जातु सम्यग्वितरीतुमुत्तरम् ।</l>
          <l>तदत्र मद्भाषितसूत्रपद्धतौ प्रबन्द्धृतास्तु प्रतिबन्द्धृता न ते ॥ ३७ ॥</l>
        </lg>
        <lg xml_id="NshdCrt.9.38">
          <l>निरस्य दूतः स्म तथा विसर्जितः प्रियोक्तिरप्याह कदुष्णमक्षरम् ।</l>
          <l>कुतूहलेनेव मुहुः कुहूरवः विडम्ब्य डिम्भेन पिकः प्रकोपितः ॥ ३८ ॥</l>
        </lg>
        <lg xml_id="NshdCrt.9.39">
          <l>अहो मनस्त्वामनु तेऽपि तन्वते त्वमप्यमीभ्यो विमुखीति कौतिकम् ।</l>
          <l>क्व वा निधिर्निर्धनमेति किंच तं स वाक्कवाटं घटयन्निरस्यति ॥ ३९ ॥</l>
        </lg>
        <lg xml_id="NshdCrt.9.40">
          <l>सहाखिलस्त्रीषु वहेऽवहेलया महेन्द्ररागाद्गुरुमादरं त्वयि ।</l>
          <l>त्वमीदृशि श्रेयसि संमुखेऽपि तं पराङ्मुखी चन्द्रमुखि न्यवीवृतः ॥ ४० ॥</l>
        </lg>
        <lg xml_id="NshdCrt.9.41">
          <l>दिवौकसं कामयते न मानवी नवीनमश्रावि तवाननादिदम् ।</l>
          <l>कथं न वा दुर्ग्रहदोष एष ते हितेन सम्यग्गुरुणाऽपि शम्यते ॥ ४१ ॥</l>
        </lg>
        <lg xml_id="NshdCrt.9.42">
          <l>अनुग्रहादेव दिवौकसां नरो निरस्य मानुष्यकमेति दिव्यताम् ।</l>
          <l>अयोविकारे स्वरितत्वमिष्यते कुतोऽयसां सिद्धरसस्पृशामपि ॥ ४२ ॥</l>
        </lg>
        <lg xml_id="NshdCrt.9.43">
          <l>हरिं परित्यज्य नलाभिलाषुका न लज्जसे वा विदुषिब्रुवा कथम् ।</l>
          <l>उपेक्षितेक्षोः करभाच्छमीरतादुरुं वदे त्वां करभोरु भोरिति ॥ ४३ ॥</l>
        </lg>
        <lg xml_id="NshdCrt.9.44">
          <l>विहाय हा सर्वसुपर्वनायकं त्वया धृतः किंनरसाधिमभ्रमः ।</l>
          <l>मुखं विमुच्य श्वसितस्य धारया वृथैव नासापथधावनश्रमः ॥ ४४ ॥</l>
        </lg>
        <lg xml_id="NshdCrt.9.45">
          <l>तपोनले जुह्वति सूरयस्तनूर्दिवे फलायान्यजनुर्भविष्णवे ।</l>
          <l>करे पुनः कर्षति सैव विह्वला बलादिव त्वां वलसे न बालिशे ॥ ४५ ॥</l>
        </lg>
        <lg xml_id="NshdCrt.9.46">
          <l>यदि स्वमुद्बन्धुमना विना नलं भवेर्भवन्तीं हरिरन्तरिक्षागाम् ।</l>
          <l>दिविस्थितानां प्रथितः पतिस्ततो हरिष्यति न्याय्यमुपेक्षते हि कः ॥ ४६ ॥</l>
        </lg>
        <lg xml_id="NshdCrt.9.47">
          <l>निवेक्ष्यसे यद्यनले नलोज्झिता सुरे तदस्मिन्महती दया कृता ।</l>
          <l>चिरादनेनार्थनयापि दुर्लभं स्वयं त्वयैवाङ्ग यदङ्गमर्ष्यते ॥ ४७ ॥</l>
        </lg>
        <lg xml_id="NshdCrt.9.48">
          <l>जितंजितं तत्खलु पाशपाणिना विनानलं वारि यदि प्रवेक्ष्यसि ।</l>
          <l>तदा त्वदाख्यान्बहिरप्यसूनसौ पयःपतिर्वक्षसि वक्ष्यतेतराम् ॥ ४८ ॥</l>
        </lg>
        <lg xml_id="NshdCrt.9.49">
          <l>करिष्यसे यद्यत एव दूषणादुपायमन्यं विदुषी स्वमृत्यवे ।</l>
          <l>प्रियातिथिः स्वेन गृहागता कथं न धर्मराजं चरितार्थयिष्यसि ॥ ४९ ॥</l>
        </lg>
        <lg xml_id="NshdCrt.9.50">
          <l>निषेधवेषो विधिरेष तेऽथवा तवैव युक्ता खलु वाचि वक्रता ।</l>
          <l>विजृम्भितं यस्य किल ध्वनेरिदं विदग्धनारीवदनं तदाकरः ॥ ५० ॥</l>
        </lg>
        <lg xml_id="NshdCrt.9.51">
          <l>भ्रमामि ते भैमि सरस्वतीरसप्रवाहचक्रेषु निपत्य कत्यदः ।</l>
          <l>त्रपामपाकृत्य मनाक्कुरु स्फुटं कृतार्थनीयः कतमः सुरोत्तमः ॥ ५१ ॥</l>
        </lg>
        <lg xml_id="NshdCrt.9.52">
          <l>मतः किमौरावतकुम्भकैतवप्रगल्भपीनस्तनदिग्धवस्तव ।</l>
          <l>सहस्रनेत्रान्न पृथग्मते मम त्वदङ्गलक्ष्मीमवगाहितुं क्षमः ॥ ५२ ॥</l>
        </lg>
        <lg xml_id="NshdCrt.9.53">
          <l>प्रसीद तस्मै दमयन्ति संततं त्वदङ्गसग्गप्रभवैर्जगत्प्रभुः ।</l>
          <l>पुलोमजालोचनतीक्ष्णकण्टकैस्तनुं घनामातनुतां स कण्टकैः ॥ ५३ ॥</l>
        </lg>
        <lg xml_id="NshdCrt.9.54">
          <l>अबोधि तत्त्वं दहनेऽनुरज्यसे स्वयं खलु क्षत्त्रियगोत्रजन्मनः ।</l>
          <l>विना तमोजस्विनमन्यतः कथं मनोरथस्ते वलते विलासिनि ॥ ५४ ॥</l>
        </lg>
        <lg xml_id="NshdCrt.9.55">
          <l>त्वयैकसत्या तनुतापशङ्कया ततो निवर्त्यं न मनः कथंचन ।</l>
          <l>हिमोपमा तस्य परीक्षणक्षणे सतीषु वृत्तिः शतशो निरूपिता ॥ ५५ ॥</l>
        </lg>
        <lg xml_id="NshdCrt.9.56">
          <l>स धर्मराजः खलु धर्मशीलया त्वयास्ति चित्तातिथितामवापितः ।</l>
          <l>ममापि साधुः प्रतिभात्ययं क्रमश्चकास्ति योग्येन हि योग्यसंगमः ॥ ५६ ॥</l>
        </lg>
        <lg xml_id="NshdCrt.9.57">
          <l>अजातविच्छेदलवैः स्मरोद्भवैरगस्त्यभासा दिशि निर्मलत्विषि ।</l>
          <l>धुतावधिं कालममृत्युशङ्किता निमेषवत्तेन नयस्व केलिभिः ॥ ५७ ॥</l>
        </lg>
        <lg xml_id="NshdCrt.9.58">
          <l>शिरीषमृद्वी वरुणं किमीहसे पयःप्रकृत्या मृदुवर्गवासवम् ।</l>
          <l>विहाय सर्वान्वृणुते स्म किं न सा निशापि शीतांशुमनेन हेतुना ॥ ५८ ॥</l>
        </lg>
        <lg xml_id="NshdCrt.9.59">
          <l>असेवि यस्त्यक्तदिवा दिवानिशं श्रियः प्रियेणानणुरामणीयकः ।</l>
          <l>सहामुना तत्र पयः पयोनिधौ कृशोदरि क्रीड यथामनोरथम् ॥ ५९ ॥</l>
        </lg>
        <lg xml_id="NshdCrt.9.60">
          <l>इति स्फुटं तद्वचसस्तयादरात्सुरस्पृहारोपविडम्बनादपि ।</l>
          <l>कराङ्कसुप्तैककपोलकर्णया श्रुतं च तद्भाषितमश्रुतं च तत् ॥ ६० ॥</l>
        </lg>
        <lg xml_id="NshdCrt.9.61">
          <l>चिरादनध्यायमवाङ्मुखी मुखे ततः स्म सा वासयते दमस्वसा ।</l>
          <l>कृतायतश्वासविमोक्षणाथ तं क्षणाद्वभाषे करुणं विचक्षणा ॥ ६१ ॥</l>
        </lg>
        <lg xml_id="NshdCrt.9.62">
          <l>विभिन्दता दुष्कृतिनीं मम श्रुतिं दिगिन्द्रदुर्वाचिकसूचिसंचयैः ।</l>
          <l>प्रयातजीवामिव मां प्रति स्फुटं कृतं त्वयाप्यन्तकदूततोचितम् ॥ ६२ ॥</l>
        </lg>
        <lg xml_id="NshdCrt.9.63">
          <l>त्वदास्यनिर्यन्मदलीकदुर्यशोमषीमयं सल्लिपिरूपभागिव ।</l>
          <l>श्रुतिं ममाविश्य भवद्दुरक्षरं सृजत्यदः कीटवदुत्कटा रुजः ॥ ६३ ॥</l>
        </lg>
        <lg xml_id="NshdCrt.9.64">
          <l>तमालिरूचेऽथ विदर्भजेरिता प्रगाढमौनव्रतयैकया सखी ।</l>
          <l>त्रपां समाराधयतीयमन्यया भवन्तमाह स्वरसज्ञया मया ॥ ६४ ॥</l>
        </lg>
        <lg xml_id="NshdCrt.9.65">
          <l>तमर्चितुं मद्वरणस्रजा नृपं स्वयंवरः संभविता परेद्यवि ।</l>
          <l>ममासुभिर्गन्तुमनाः पुरःसरैस्तदन्तरायः पुनरेष वासरः ॥ ६५ ॥</l>
        </lg>
        <lg xml_id="NshdCrt.9.66">
          <l>तदद्य विश्रम्य दयालुरेधि मे दिनं निनीषामि भवद्विलोकिनी ।</l>
          <l>नखैः किलाख्यायि विलिख्य पक्षिणा तवैव रूपेण समः स मत्प्रियः ॥ ६६ ॥</l>
        </lg>
        <lg xml_id="NshdCrt.9.67">
          <l>दृशोर्द्वयी ते विधिनास्ति वञ्चिता मुखस्य लक्ष्मीं तव यन्न वीक्षते ।</l>
          <l>असावपि श्वस्तदिमां नलानने विलोक्य साफल्यमुपैतु जन्मनः ॥ ६७ ॥</l>
        </lg>
        <lg xml_id="NshdCrt.9.68">
          <l>ममैव पाणौकरणेऽग्निसाक्षिकं प्रसङ्गसंपादितमङ्ग संगतम् ।</l>
          <l>न हा सहाधीतिधृतः स्पृहा कथं तवार्यपुत्रीयमजर्यमर्जितुम् ॥ ६८ ॥</l>
        </lg>
        <lg xml_id="NshdCrt.9.69">
          <l>दिगीश्वरार्थं न कथंचन त्वया कदर्थनीयास्मि कृतोऽयमञ्जलिः ।</l>
          <l>प्रसद्यतां नाद्य निगाद्यमीदृशं दृशौ दधे बाष्परयास्पदे भृशम् ॥ ६९ ॥</l>
        </lg>
        <lg xml_id="NshdCrt.9.70">
          <l>वृणे दिगीशानिति का कथा तथा त्वयीति नेक्षे नलभामपीह या ।</l>
          <l>सतीव्रतेऽग्नौ तृणयामि जीवितं स्मरस्तु किं वस्तु तदस्तु भस्म यः ॥ ७० ॥</l>
        </lg>
        <lg xml_id="NshdCrt.9.71">
          <l>न्यवेशि रत्नत्रितये जिनेन यः स धर्मचिन्तामणिरुज्झितो यया ।</l>
          <l>कपालिकोपानलभस्मनः कृते तदेव भस्म स्वकुले स्तृतं तथा ॥ ७१ ॥</l>
        </lg>
        <lg xml_id="NshdCrt.9.72">
          <l>निपीय पीयूषरसौरसीरसौ गिरः स्वकंदर्पहुताशनाहुतीः ।</l>
          <l>कृतान्तदूतं न तया यथोदितं कृतान्तमेव स्वममन्यतादयम् ॥ ७२ ॥</l>
        </lg>
        <lg xml_id="NshdCrt.9.73">
          <l>स भिन्नमर्मापि तदर्तिकाकुभिः स्वदूतधर्मान्न विरन्तुमैहत ।</l>
          <l>शनैरशंसन्निभृतं विनिश्वसन्विचित्रवाक्चित्रशिखाण्डनन्दनः ॥ ७३ ॥</l>
        </lg>
        <lg xml_id="NshdCrt.9.74">
          <l>दिवो धवस्त्वां यदि कल्पशाखिनं कदापि याचेत निजाङ्गणालयम् ।</l>
          <l>कथं भवेरस्य न जीवितेश्वरा न मोघयाच्ञः स हि भीरु भूरुहः ॥ ७४ ॥</l>
        </lg>
        <lg xml_id="NshdCrt.9.75">
          <l>शिखी विधाय त्वदवाप्तिकामनां स्वयंहुतस्वांशहविः स्वमूर्तिषु ।</l>
          <l>क्रतुं विधत्ते यदि सार्वकामिकं कथं स मिथ्यास्तु विधिस्तु वैदिकः ॥ ७५ ॥</l>
        </lg>
        <lg xml_id="NshdCrt.9.76">
          <l>सदा तदाशामधितिष्ठतः करं वरं प्रदातुं चलिताद्बलादपि ।</l>
          <l>मुनेरगस्त्याद्वृणुते स धर्मराड्यदि त्वदाप्तिं भण तत्र का गतिः ॥ ७६ ॥</l>
        </lg>
        <lg xml_id="NshdCrt.9.77">
          <l>क्रतोः कृते जाग्रति वेत्ति कः कति प्रभोरपां वेश्मनि कामधेनवः ।</l>
          <l>त्वदर्थमेकामपि याचते स चेत्प्रचेतसः पाणिगतैव वर्तसे ॥ ७७ ॥</l>
        </lg>
        <lg xml_id="NshdCrt.9.78">
          <l>न संनिधात्री यदि विघ्नसिद्धये पतिव्रता पत्युरनिच्छया शची ।</l>
          <l>स एव राजव्रजवैशसात्कुतः परस्परस्पर्धिवरः स्वयंवरः ॥ ७८ ॥</l>
        </lg>
        <lg xml_id="NshdCrt.9.79">
          <l>निजस्य वृत्तान्तमजानतां मिथो मुखस्य रोषात्परुषाणि जल्पतः ।</l>
          <l>मृधं किमच्छत्त्रकदण्डताण्डवं भुजाभुजि क्षोणिभुजां दिदृक्षासे ॥ ७९ ॥</l>
        </lg>
        <lg xml_id="NshdCrt.9.80">
          <l>अपार्थयन्याजकफूत्कृतिश्रमं ज्वलेद्रुषा चेद्वपुषापि नानलः ।</l>
          <l>अलं नलः कर्तुमनग्निसाक्षिकं विधिं विवाहे तव सारसाक्षि कम् ॥ ८० ॥</l>
        </lg>
        <lg xml_id="NshdCrt.9.81">
          <l>पतिंवरायाः कुलजं वरस्य वा यमः कमप्याचरितातिथिं यदि ।</l>
          <l>कथं न गन्ता विफलीभविष्णुतां स्वयंवरः साध्वि समृद्धिमानपि ॥ ८१ ॥</l>
        </lg>
        <lg xml_id="NshdCrt.9.82">
          <l>अपः प्रति स्वामितयाऽपरः सुरः स ता निषेधेद्यदि नैषधक्रुधा ।</l>
          <l>नलाय लोभात्ततपाणयेऽपि ते पिता कथं त्वां वद संप्रदास्यते ॥ ८२ ॥</l>
        </lg>
        <lg xml_id="NshdCrt.9.83">
          <l>इदं महत्तेऽभिहितं हितं मया विहाय मोहं दमयन्ति चिन्तय ।</l>
          <l>सुरेषु विघ्नैकपरेषु को नरः करस्थमप्यर्थमवाप्तुमीश्वरः ॥ ८३ ॥</l>
        </lg>
        <lg xml_id="NshdCrt.9.84">
          <l>इमा गिरस्तस्य विचिन्त्य चेतसा तथेति संप्रत्ययमाससाद सा ।</l>
          <l>निवारितावग्रहनीरनिर्झरे नभोनभस्यत्वमलम्भयद्दृशौ ॥ ८४ ॥</l>
        </lg>
        <lg xml_id="NshdCrt.9.85">
          <l>स्फुटोत्पलाभ्यामलिदंपतीव तद्विलोचनाभ्यां कुचकुड्नलाशया ।</l>
          <l>निपत्य बिन्दू हृदि कज्जलाविलौ मणीव नीलौ तरलौ विरेजतुः ॥ ८५ ॥</l>
        </lg>
        <lg xml_id="NshdCrt.9.86">
          <l>धुतापतत्पुष्पशिलीमुखाशुगैः शुचेस्तदासीत्सरसी रसस्य सा ।</l>
          <l>रयाय बद्धादरयाश्रुधारया सनालनीलोत्पललोललोचना ॥ ८६ ॥</l>
        </lg>
        <lg xml_id="NshdCrt.9.87">
          <l>अथोद्भ्रमन्ती रुदती गतक्षमा ससंभ्रमा लुप्तरतिः स्खलन्मतिः ।</l>
          <l>व्यधात्प्रियप्राप्तिविघातनिश्चयान्मृदूनि दूना परिदेवितानि सा ॥ ८७ ॥</l>
        </lg>
        <lg xml_id="NshdCrt.9.88">
          <l>त्वरस्व पञ्चेषुहुताशनात्मनस्तनुष्व मद्भस्ममयं यशश्चयम् ।</l>
          <l>विधे परेहाफलभक्षणव्रती पताद्य तृप्यन्नसुभिर्ममाफलैः ॥ ८८ ॥</l>
        </lg>
        <lg xml_id="NshdCrt.9.89">
          <l>भृशं वियोगानलतप्यमान किं विलीयसे न त्वमयोमयं यदि ।</l>
          <l>स्मरेषुभिर्भेद्य न वज्रमप्यसि ब्रवीषि न स्वान्त कथं न दीर्यसे ॥ ८९ ॥</l>
        </lg>
        <lg xml_id="NshdCrt.9.90">
          <l>विलम्बसे जीवित किं द्रव द्रुतं ज्वलत्यदस्ते हृदयं निकेतनम् ।</l>
          <l>जहासि नाद्यापि मृषा सुखासिकामपूर्वमालस्यमिदं तवेदृशम् ॥ ९० ॥</l>
        </lg>
        <lg xml_id="NshdCrt.9.91">
          <l>दृशौ मृषा पातकिनो मनोरथाः कथं पृथू वामपि विप्रलेभिरे ।</l>
          <l>प्रियश्रियः प्रेक्षणघाति पातकं स्वमश्रुभिः क्षालयतं शतं समाः ॥ ९१ ॥</l>
        </lg>
        <lg xml_id="NshdCrt.9.92">
          <l>प्रियं न मृत्युं न लभे त्वदीप्सितं तदेव न स्यान्मम यत्त्वमिच्छसि ।</l>
          <l>वियोगमेवेच्छ मनः प्रियेण मे तव प्रसादान्न भवत्वसौ मम ॥ ९२ ॥</l>
        </lg>
        <lg xml_id="NshdCrt.9.93">
          <l>न काकुवाक्यैरतिवाममङ्गजं द्विषत्सु याचे पवनं तु दक्षिणम् ।</l>
          <l>दिशापि मद्भस्म किरत्वयं तया प्रियो यया वैरविधिर्वधावधिः ॥ ९३ ॥</l>
        </lg>
        <lg xml_id="NshdCrt.9.94">
          <l>अमूनि गच्छन्ति युगानि न क्षणः कियत्सहिष्ये न हि मृत्युरस्ति मे ।</l>
          <l>न मां तु कान्तः स्फुटमन्तरुज्झिता न तं मनस्तच्च न कायवायवः ॥ ९४ ॥</l>
        </lg>
        <lg xml_id="NshdCrt.9.95">
          <l>मदुग्रतापव्ययशक्तशीकरः सुराः स वः केन पपे कृपार्णवः ।</l>
          <l>उदेति कोटिर्न मुदे मदुत्तमा किमाशु संकल्पकणश्रमेण वः ॥ ९५ ॥</l>
        </lg>
        <lg xml_id="NshdCrt.9.96">
          <l>ममैव वाहर्दिनमश्रुदुर्दिनैः प्रसह्य वर्षासु ऋतौ प्रसञ्जिते ।</l>
          <l>कथं नु शृण्वन्तु सुषुप्य देवता भवत्वरण्येरुदितं न मे गिरः ॥ ९६ ॥</l>
        </lg>
        <lg xml_id="NshdCrt.9.97">
          <l>इयं न ते नैषाध दृक्पथातिथिस्त्वदेकतानस्य जनस्य यातना ।</l>
          <l>ह्रदे ह्रदे हा न कियद्गवेषितः स वेधसाऽगोपि खगोऽपि वक्ति यः ॥ ९७ ॥</l>
        </lg>
        <lg xml_id="NshdCrt.9.98">
          <l>ममापि किं नो दयसे दयाघन त्वदङ्घ्रिमग्नं यदि वेत्थ मे मनः ।</l>
          <l>निमज्जयन्संतमसे पराशयं विधिस्तु वाच्यः क्व तवागसः कथा ॥ ९८ ॥</l>
        </lg>
        <lg xml_id="NshdCrt.9.99">
          <l>कथावशेषं तव सा कृते गतेत्युपैष्यति श्रोत्रपथं कथम् न ते ।</l>
          <l>दयाणुना मां समनुग्रहीप्यसे तदापि तावद्यदि नाथ नाधुना ॥ ९९ ॥</l>
        </lg>
        <lg xml_id="NshdCrt.9.100">
          <l>ममादरीदं विदरीतुमान्तरं तदर्थिकल्पद्रुम किंचिदर्थये ।</l>
          <l>भिदां हृदि द्वारमवाप्य मा स मे हतासुभिः प्राणसमः समं गमः ॥ १०० ॥</l>
        </lg>
        <lg xml_id="NshdCrt.9.101">
          <l>इति प्रियाकाकुभिरुन्मिषन्भृशं दिगीशदूत्येन हृदि स्थिरीकृतः ।</l>
          <l>नृपं स योगेऽपि वियोगमन्मथः क्षणं तमुद्भ्रान्तमजीजनत्पुनः ॥ १०१ ॥</l>
        </lg>
        <lg xml_id="NshdCrt.9.102">
          <l>महेन्द्रदूत्यादि समस्तमात्मनस्ततः स विस्मृत्य मनोरथस्थितैः ।</l>
          <l>क्रियाः प्रियाया ललितैः करम्बिता वितर्कयन्नित्थमलीकमालपत् ॥ १०२ ॥</l>
        </lg>
        <lg xml_id="NshdCrt.9.103">
          <l>अयि प्रिये कस्य कृते विलप्यते विलिप्यते हा मुखमश्रुबिन्दुभिः ।</l>
          <l>पुरस्त्वयालोकि नमन्नयं न किं तिरश्चलल्लोचनलीलया नलः ॥ १०३ ॥</l>
        </lg>
        <lg xml_id="NshdCrt.9.104">
          <l>चकास्ति बिन्दुच्युतकातिचातुरी घनास्रुबिन्दुस्रुतिकैतवात्तव ।</l>
          <l>मसारताराक्षि ससारमात्मना तनोषि संसारमसंशयं यतः ॥ १०४ ॥</l>
        </lg>
        <lg xml_id="NshdCrt.9.105">
          <l>अपास्तपाथोरुहि शायितं करे करोषि लीलाकमलं किमाननम् ।</l>
          <l>तनोषि हारं कियदस्रुणः स्रवैरदोषनिर्वासितभूषणे हृदि ॥ १०५ ॥</l>
        </lg>
        <lg xml_id="NshdCrt.9.106">
          <l>दृशोरमङ्गल्यमिदं मिलज्जलं करेण तावत्परिमार्जयामि ते ।</l>
          <l>अथापराधं भवदङ्घ्रिपङ्कजद्वयीरजोमिः सममात्ममौलिना ॥ १०६ ॥</l>
        </lg>
        <lg xml_id="NshdCrt.9.107">
          <l>मम त्वदच्छाङ्घ्रिनखामृतद्युतेः किरीटमाणिक्यमयूखमञ्जरी ।</l>
          <l>उपासनामस्य करोतु रोहिणी त्यज त्यजाकारणरोषणे रुषम् ॥ १०७ ॥</l>
        </lg>
        <lg xml_id="NshdCrt.9.108">
          <l>तनोषि मानं मयि चेन्मनागपि त्वयि श्रये तद्बहुमानमानतः ।</l>
          <l>विनम्य वक्रं यदि वर्तसे कियन्नमामि ते चण्डि तदा पदावधि ॥ १०८ ॥</l>
        </lg>
        <lg xml_id="NshdCrt.9.109">
          <l>प्रभुत्वभूम्नानुगृहाण वा न वा प्रणाममात्राधिगमेऽपि कः श्रमः ।</l>
          <l>क्व याचतां कल्पलतासि मां प्रति क्व दृष्टिदाने तव बद्धमुष्टिता ॥ १०९ ॥</l>
        </lg>
        <lg xml_id="NshdCrt.9.110">
          <l>स्मरेषुमाथं सहसे मृदुः कथं हृदि द्रढीयः कुचसंवृते तव ।</l>
          <l>निपत्य वैसारिणकेतनस्य वा व्रजन्ति बाणा विमुखोत्पतिष्णुताम् ॥ ११० ॥</l>
        </lg>
        <lg xml_id="NshdCrt.9.111">
          <l>स्मितस्य संभावय सृक्वणा कणान्विधेहि लीलाचलचञ्चलं भ्रुवः ।</l>
          <l>अपाङ्गरथ्यापथिकीं च हेलया प्रसद्य संधेहि दृशं ममोपरि ॥ १११ ॥</l>
        </lg>
        <lg xml_id="NshdCrt.9.112">
          <l>समापय प्रावृषमस्रुविप्रुषां स्मितेन विश्राणय कौमुदीमुदः ।</l>
          <l>दृशावितः खेलतु खञ्जनद्वयी विकासि पङ्केरुहमस्तु ते मुखम् ॥ ११२ ॥</l>
        </lg>
        <lg xml_id="NshdCrt.9.113">
          <l>सुधारसोद्वेलनकेलिमक्षरस्रजा सृजान्तर्मम कर्णकूपयोः ।</l>
          <l>दृशौ मदीये मदिराक्षि कारय स्मितश्रिया पायसपारणाविधिम् ॥ ११३ ॥</l>
        </lg>
        <lg xml_id="NshdCrt.9.114">
          <l>ममासनार्धे भव मण्डनं न न प्रिये मदुत्सङ्गविभूषणं भव ।</l>
          <l>अहं भ्रमादालपमङ्ग मृष्यतां विना ममोरः कतमत्त्वासनम् ॥ ११४ ॥</l>
        </lg>
        <lg xml_id="NshdCrt.9.115">
          <l>अधीतपञ्चाशुगबाणवञ्चने स्थिता मदन्तर्बहिरेषि चेदुरः ।</l>
          <l>स्मराशुगेभ्यो हृदयं बिभेतु न प्रविश्य तत्त्वन्मयसंपुटे मम ॥ ११५ ॥</l>
        </lg>
        <lg xml_id="NshdCrt.9.116">
          <l>परिष्वजस्वानवकाशबाणता स्मरस्य लग्ने हृदयद्वयेऽस्तु नौ ।</l>
          <l>दृढा मम त्वत्कुचयोः कठोरयोरुरस्तटीयं परिचारिकोचिता ॥ ११६ ॥</l>
        </lg>
        <lg xml_id="NshdCrt.9.117">
          <l>तवाधराय स्पृहयामि यन्मधुस्रवैः श्रवःसाक्षिकमाक्षिका गिरः ।</l>
          <l>अधित्यकासु स्तनयोस्तनोतु ते ममेन्दुलेखाभ्युदयाद्भुतं नखः ॥ ११७ ॥</l>
        </lg>
        <lg xml_id="NshdCrt.9.118">
          <l>न वर्तसे मन्मथनाटिका कथं प्रकाशरोमावलिसूत्रधारिणी ।</l>
          <l>तवाङ्गहारे रुचिमेति नायकः शिखामणिश्च द्विजराड्विदूषकः ॥ ११८ ॥</l>
        </lg>
        <lg xml_id="NshdCrt.9.119">
          <l>शुभाष्टवर्गस्त्वदनङ्गजन्मनस्तवाधरेऽलिख्यत यत्र लेखया ।</l>
          <l>मदीयदन्तक्षतराजिरञ्जनैः स भूर्जतामर्जतु बिम्बपाटलः ॥ ११९ ॥</l>
        </lg>
        <lg xml_id="NshdCrt.9.120">
          <l>गिरानुकम्पस्व दयस्व चुम्बनैः प्रसीद शुश्रूषयितुं मया कुचौ ।</l>
          <l>निशेव चान्द्रस्य करोत्करस्य यन्मम त्वमेकासि नलस्य जीवितम् ॥ १२० ॥</l>
        </lg>
        <lg xml_id="NshdCrt.9.121">
          <l>मुनिर्यथात्मानमथ प्रबोधवान् प्रकाशयन्तं स्वमसावबुध्यत ।</l>
          <l>अपि प्रपन्नां प्रकृतिं विलोक्य तामवाप्तसंस्कारतयासृजद्गिरः ॥ १२१ ॥</l>
        </lg>
        <lg xml_id="NshdCrt.9.122">
          <l>अये मयात्मा किमनिह्नुतीकृतः किमत्र मन्ता स तु मां शतक्रतुः ।</l>
          <l>पुरः स्वभक्त्याथ नमन्ह्रियाविलो विलोकिताहे न तदिङ्गितान्यपि ॥ १२२ ॥</l>
        </lg>
        <lg xml_id="NshdCrt.9.123">
          <l>स्वनाम यन्नाम मुधाभ्यधामहो महेन्द्रकार्यं महदेतदुज्झितम् ।</l>
          <l>हनूमदाद्यैर्यशसा मया पुनर्द्विषां हसैर्दूत्यपथः सितीकृतः ॥ १२३ ॥</l>
        </lg>
        <lg xml_id="NshdCrt.9.124">
          <l>धियात्मनस्तावदचारु नाचरं परस्तु तद्वेद स यद्वदिष्यति ।</l>
          <l>जनावनायोद्यमिनं जनार्दनं क्षये जगज्जीवपिबं शिवं वदन् ॥ १२४ ॥</l>
        </lg>
        <lg xml_id="NshdCrt.9.125">
          <l>स्फुटत्यदः किं हृदयं त्रपाभराद्यदस्य शुद्धिर्विबुधैर्विबुध्यते ।</l>
          <l>विदन्तु ते तत्त्वमिदं तु दन्तुरं जनानने कः करमर्पयिष्यति ॥ १२५ ॥</l>
        </lg>
        <lg xml_id="NshdCrt.9.126">
          <l>मम श्रमश्चेतनयानया फली बलीयसालोपि च सैव वेधसा ।</l>
          <l>न वस्तु दैवस्वरसाद्विनश्वरं सुरेश्वरोऽपि प्रतिकर्तुमीश्वरः ॥ १२६ ॥</l>
        </lg>
        <lg xml_id="NshdCrt.9.127">
          <l>इति स्वयं मोहमहोर्मिनिर्मितं प्रकाशनं शोचति नैषधे निजम् ।</l>
          <l>तथाव्यथामग्नतदुद्दिधीर्षया दयालुरागाल्लघु हेमहंसराट् ॥ १२७ ॥</l>
        </lg>
        <lg xml_id="NshdCrt.9.128">
          <l>नलं स तत्पक्षरवोर्ध्ववीक्षिणं स एष पक्षीति भणन्तमभ्यधात् ।</l>
          <l>नयादयैनामतिमानिराशतामसून्विहातेयमतः परं परम् ॥ १२८ ॥</l>
        </lg>
        <lg xml_id="NshdCrt.9.129">
          <l>सुरेषु पश्यन्निजसापराधतामियत्प्रयस्यापि तदर्थसिद्धये ।</l>
          <l>न कूटसाक्षीभवनोचितो भवान्सतां हि चेतःशुचितात्मसाक्षिका ॥ १२९ ॥</l>
        </lg>
        <lg xml_id="NshdCrt.9.130">
          <l>इतीरिणापृच्छ्य नलं विदर्भजामपि प्रयातेन खगेन सान्त्वितः ।</l>
          <l>मृदुर्बभाषे भगिनीं दमस्य स प्रणम्य चित्तेन हरित्पतीन्नृपः ॥ १३० ॥</l>
        </lg>
        <lg xml_id="NshdCrt.9.131">
          <l>ददेऽपि तुभ्यं कियतीः कदर्थनाः सुरेषु रागप्रसवावकेशिनीः ।</l>
          <l>अदम्भदूत्येन भजन्तु वा दयां दिशन्तु वा दण्डममी ममागसाम् ॥ १३१ ॥</l>
        </lg>
        <lg xml_id="NshdCrt.9.132">
          <l>अयोगजामन्वभवं न वेदनां हिताय मेऽभूदियमुन्मदिष्णुता ।</l>
          <l>उदेति दोषादपि दोषलाघवं कृशत्वमज्ञानवशादिवैनसः ॥ १३२ ॥</l>
        </lg>
        <lg xml_id="NshdCrt.9.133">
          <l>तवेत्ययोगस्मरपावकोऽपि मे कदर्थनात्यर्थतया॑गमद्दयाम् ।</l>
          <l>प्रकाशमुन्माद्य यदद्य कारयन्मयात्मनस्त्वामनुकम्पते स्म सः ॥ १३३ ॥</l>
        </lg>
        <lg xml_id="NshdCrt.9.134">
          <l>अमी समीहैकपरास्तवामराः स्वकिंकरं मामपि कर्तुमीशिषे ।</l>
          <l>विचार्य कार्यं सृज मा विधान्मुधा कृतानुतापस्त्वयि पार्ष्णिवग्रिहम् ॥ १३४ ॥</l>
        </lg>
        <lg xml_id="NshdCrt.9.135">
          <l>उदासितेनैव मयेदमुद्यसे भिया न तेभ्यः स्मरतानवान्न वा ।</l>
          <l>हितं यदि स्यान्मदसुव्ययेन ते तदा तव प्रेमणि शुद्धिलब्धये ॥ १३५ ॥</l>
        </lg>
        <lg xml_id="NshdCrt.9.136">
          <l>इतीरितैर्नैषधसूनृतामृतैर्विदर्भजन्मा भृशमुल्ललास सा ।</l>
          <l>ऋतोरधिश्रीः शिशिरानुजन्मनः पिकस्वरैर्दूरविकस्वरैर्यथा ॥ १३६ ॥</l>
        </lg>
        <lg xml_id="NshdCrt.9.137">
          <l>नलं तदावेत्य तमाशये निजे घृणां विगानं च मुमोच भीमजा ।</l>
          <l>जुगुप्समाना हि मनो धृतं तदा सतीधिया दैवतदूतधावि सा ॥ १३७ ॥</l>
        </lg>
        <lg xml_id="NshdCrt.9.138">
          <l>मनोभुवस्ते भविनां मनः पिता निमज्जयन्नेनसि तन्न लज्जसे ।</l>
          <l>अमुद्रि सत्पुत्रकथा त्वयेति सा स्थिता सती मन्मथनिन्दिनी धिया ॥ १३८ ॥</l>
        </lg>
        <lg xml_id="NshdCrt.9.139">
          <l>प्रसूनमित्येव तदङ्गवर्णना न सा विशेषात्कतमत्तदित्यभूत् ।</l>
          <l>तदा कदम्बं तदवर्णि लोमभिर्मुदस्रुणा प्रावृषि हर्षमागतैः ॥ १३९ ॥</l>
        </lg>
        <lg xml_id="NshdCrt.9.140">
          <l>मयैव संबोध्य नलं व्यलापि यत्स्वमाह मद्बुद्धमिदं विमृश्य तत् ।</l>
          <l>असाविति भ्रान्तिमसाद्दमस्वसुः स्वभाषितस्वोद्भ्रमविभ्रमक्रमः ॥ १४० ॥</l>
        </lg>
        <lg xml_id="NshdCrt.9.141">
          <l>विदर्भराजप्रभवा ततः परं त्रपासखी वक्तुमलं न सा नलम् ।</l>
          <l>पुरस्तमूचेऽभिमुखं यदत्रपा ममज्ज तेनैव महाह्रदे ह्रियः ॥ १४१ ॥</l>
        </lg>
        <lg xml_id="NshdCrt.9.142">
          <l>यदापवार्यापि न दातुमुत्तरं शशाक सख्याः श्रवसि प्रियस्य सा ।</l>
          <l>विहस्य सख्येव तमब्रवीत्तदा ह्रियाऽधुना मौनधना भवत्प्रिया ॥ १४२ ॥</l>
        </lg>
        <lg xml_id="NshdCrt.9.143">
          <l>पदातिथेयांल्लिखितस्य ते स्वयं वितन्वती लोचननिर्झरानियम् ।</l>
          <l>जगाद यां सैव मुखान्मम त्वया प्रसूनबाणोपनिषन्निशम्यताम् ॥ १४३ ॥</l>
        </lg>
        <lg xml_id="NshdCrt.9.144">
          <l>असंशयं स त्वयि हंस एव मां शशंस न त्वद्विरहाप्तसंशयाम् ।</l>
          <l>क्व चन्द्रवंशस्य वतंस मद्वधान्नृशंसता संभविनी भवादृशे ॥ १४४ ॥</l>
        </lg>
        <lg xml_id="NshdCrt.9.145">
          <l>जितस्तवास्येन विधुः स्मरः श्रिया कृतप्रतिज्ञौ मम तौ वधे कुतः ।</l>
          <l>तवेति कृत्वा यदि तज्जितं मया न मोघसंकल्पधराः किलामराः ॥ १४५ ॥</l>
        </lg>
        <lg xml_id="NshdCrt.9.146">
          <l>निजांशुनिर्दग्धमदङ्गभस्मभिर्मुधा विधुर्वाञ्छति लाञ्छनोन्मृजाम् ।</l>
          <l>त्वदास्यता यास्यति तावतापि किं वधूवधेनैव पुनः कलङ्कितः ॥ १४६ ॥</l>
        </lg>
        <lg xml_id="NshdCrt.9.147">
          <l>प्रसीद यच्छ स्वशरान्मनोभुवे स हन्तु मां तैर्धुतकौसुमाशुगः ।</l>
          <l>त्वदेकचित्ताहमसून्विमुञ्चती त्वमेव भूत्वा तृणवज्जयामि तम् ॥ १४७ ॥</l>
        </lg>
        <lg xml_id="NshdCrt.9.148">
          <l>श्रुतिः सुराणां गुणगायनी यदि त्वदङ्घ्रिमग्नस्य जनस्य किं ततः ।</l>
          <l>स्तवे रवेरप्सु कृताप्लवैः कृते न मुद्वती जातु भवेत्कुमुद्वती ॥ १४८ ॥</l>
        </lg>
        <lg xml_id="NshdCrt.9.149">
          <l>कथासु शिष्यै वरमद्य न ध्रिये ममावगन्तासि न भावमन्यथा ।</l>
          <l>त्वदर्थमुक्तासुतया सुनाथ मां प्रतीहि जीवाभ्यधिकं त्वदेकिकाम् ॥ १४९ ॥</l>
        </lg>
        <lg xml_id="NshdCrt.9.150">
          <l>महेन्द्रहेतेरपि रक्षणं भयाद्यदर्थिसाधारणमस्त्रभृद्वृतम् ।</l>
          <l>प्रसूनबाणादपि मामरक्षतः क्षतं तदुच्चैरवकीर्णिनस्तव ॥ १५० ॥</l>
        </lg>
        <lg xml_id="NshdCrt.9.151">
          <l>तवास्मि मां घातुकमप्युपेक्षसे मृषामरं हाऽमरगौरवात्स्मरम् ।</l>
          <l>अवेहि चण्डालमनङ्गमङ्ग तं स्वकाण्डकारस्य मधोः सखा हि सः ॥ १५१ ॥</l>
        </lg>
        <lg xml_id="NshdCrt.9.152">
          <l>लघौ लघावेव पुरः परे बुधैर्विधेयमुत्तेजनमात्मतेजसः ।</l>
          <l>तृणे तृणेढि ज्वलनः खलु ज्वलन्त्रमात्करीषद्रुमकाण्डमण्डलम् ॥ १५२ ॥</l>
        </lg>
        <lg xml_id="NshdCrt.9.153">
          <l>सुरापराधस्तव वा कियानयं स्वयंवरायामनुकम्प्रता मयि ।</l>
          <l>गिरापि वक्ष्यन्ति मखेषु तर्पणादिदं न देवा मुखलज्जयैव ते ॥ १५३ ॥</l>
        </lg>
        <lg xml_id="NshdCrt.9.154">
          <l>व्रजन्तु ते तेऽपि वरं स्वयंवरं प्रसाद्य तानेव मया वरिष्यसे ।</l>
          <l>न सर्वथा तानपि न स्पृशेद्दया न तेऽपि तावन्मदनस्त्वमेव वा ॥ १५४ ॥</l>
        </lg>
        <lg xml_id="NshdCrt.9.155">
          <l>इतीयमालेख्यगतेऽपि वीक्षिते त्वयि स्मरव्रीडसमस्ययानया ।</l>
          <l>पदे पदे मौनमयान्तरीपिणी प्रवर्तिता सारघसारसारणी ॥ १५५ ॥</l>
        </lg>
        <lg xml_id="NshdCrt.9.156">
          <l>चण्डालस्ते विषामविशिखः स्पृश्यते दृश्यते न ख्यातोऽनङ्गस्त्वयि जयति यः किंनु कृत्ताङ्गुलीकः ।</l>
          <l>कृत्वा मित्त्रं मधुमधिवनस्थानमन्तश्चरित्वा सख्याः प्राणान्हरति हरितस्त्वद्यशस्तज्जुषन्ताम् ॥ १५६ ॥</l>
        </lg>
        <lg xml_id="NshdCrt.9.157">
          <l>अथ भीमभुवैव रहोऽभिहितां नतमौलिरपत्रपया स निजाम् ।</l>
          <l>अमरैः सह राजसमाजगतिं जगतीपतिरभ्युपगत्य ययौ ॥ १५७ ॥</l>
        </lg>
        <lg xml_id="NshdCrt.9.158">
          <l>श्वस्तस्याः प्रियमाप्तुसुद्धुरधियो धाराः सृजन्त्या रयान्नम्रोन्नम्रकपोलपालिपुलकैर्वेतस्वतीरस्रुणः ।</l>
          <l>चत्वारः प्रहराः स्मरार्तिभिरभूत्सापि क्षपा दुःक्षया तत्तस्यां कृपयाखिलैव विधिना रात्रिस्त्रियामा कृता ॥ १५८ ॥</l>
        </lg>
        <lg xml_id="NshdCrt.9.159">
          <l>तदखिलमिह भूतं भूतगत्या जगत्याः पतिरभिलपति स्म स्वात्मदूतत्वतत्त्वम् ।</l>
          <l>त्रिभुवनजनयावद्दृत्तवृत्तान्तसाक्षात्कृतिकृतिषु निरस्तानन्दमिन्द्रादिषु द्राक् ॥ १५९ ॥</l>
        </lg>
        <lg xml_id="NshdCrt.9.160">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>संदृब्धार्णववर्णनस्य नवमस्तस्य व्यरंसीन्महाकाव्ये चारुणि नैषधीयचरिते सर्गो निसर्गोज्ज्वलः ॥ १६० ॥</l>
        </lg>
      </div>
      <div n="10" type="sarga">
        <head>दशमः सर्गः</head>
        <lg xml_id="NshdCrt.10.1">
          <l>रथैरथायुः कुलजाः कुमाराः शस्त्रेषु शास्त्रेषु च दृष्टपाराः ।</l>
          <l>स्वयंवरं शंबरवैरिकायव्यूहश्रियः श्रीजितयक्षराजाः ॥ १ ॥</l>
        </lg>
        <lg xml_id="NshdCrt.10.2">
          <l>नाभूदभूमिः स्मरसायकानां नासीदगन्ता कुलजः कुमारः ।</l>
          <l>नास्थादपन्था धरणेः कणोऽपि व्रजेषु राज्ञां युगपद्व्रजत्सु ॥ २ ॥</l>
        </lg>
        <lg xml_id="NshdCrt.10.3">
          <l>योग्यैर्व्रजद्भिर्नृपजां वरीतुं वीरैरनर्हैः प्रसभेन हर्तुम् ।</l>
          <l>द्रष्टुं परैस्तान्परिकर्तुमन्यैः स्वमात्रशेषाः ककुभो बभूवुः ॥ ३ ॥</l>
        </lg>
        <lg xml_id="NshdCrt.10.4">
          <l>लोकैरशेषैरविनिश्रियं तामुद्दिश्य दिश्यैर्विहिते प्रयाणे ।</l>
          <l>स्ववर्तितत्तज्जनयन्त्रणार्तिविश्रान्तिमायुः ककुभां विभागाः ॥ ४ ॥</l>
        </lg>
        <lg xml_id="NshdCrt.10.5">
          <l>तलं यथेयुर्न तिला विकीर्णाः सैन्यैस्तथा राजपथा बभूवुः ।</l>
          <l>भैमीं स लब्धामिव तत्र मेने कः प्राप भूभृद्भवितुं पुरस्तात् ॥ ५ ॥</l>
        </lg>
        <lg xml_id="NshdCrt.10.6">
          <l>नृपः पुरस्थैः प्रतिबद्धवर्त्मा पश्चात्तनैः कश्चन नुद्यमानः ।</l>
          <l>यन्त्रस्थसिद्धार्थपदाभिषेकं लब्ध्वाप्यसिद्धार्थममन्यत स्वम् ॥ ६ ॥</l>
        </lg>
        <lg xml_id="NshdCrt.10.7">
          <l>राज्ञां पथि स्त्यानतयानुपूर्व्या विलङ्घनाशक्तिविलम्बभाजाम् ।</l>
          <l>आह्वानसंज्ञानमिवाग्रकम्पैर्ददुर्विदर्भेन्द्रपुरीपताकाः ॥ ७ ॥</l>
        </lg>
        <lg xml_id="NshdCrt.10.8">
          <l>प्राग्भूय कर्कोटक आचकर्ष सकम्बलं नागबलं यदुच्चैः ।</l>
          <l>भुवस्तले कुण्डिनगामि राज्ञां तद्वासुकेश्चाश्वतरोऽन्वगच्छत् ॥ ८ ॥</l>
        </lg>
        <lg xml_id="NshdCrt.10.9">
          <l>आगच्छदुर्विन्द्रचमूसमुत्थैर्भूरेणुभिः पाण्डुरिता मुखश्रीः ।</l>
          <l>विस्पष्टमाचष्ट हरिद्वधूनां रूपं पतित्यागदशानुरूपम् ॥ ९ ॥</l>
        </lg>
        <lg xml_id="NshdCrt.10.10">
          <l>आखण्डलो दण्डधरः कृशानुः पाशीति नाथैः ककुभां चतुर्भिः ।</l>
          <l>भैम्येव बद्ध्वा स्वगुणेन कृष्टैः स्वयंवरे तत्र गतं न शेषैः ॥ १० ॥</l>
        </lg>
        <lg xml_id="NshdCrt.10.11">
          <l>मन्त्रैः पुरं भीमपुरोहितस्य तद्बद्धरक्षं विशति क्व रक्षः ।</l>
          <l>तत्रोद्यमं दिक्पतिराततान यातुं ततो जातु न यातुधानः ॥ ११ ॥</l>
        </lg>
        <lg xml_id="NshdCrt.10.12">
          <l>कर्तुं शशाकाभिमुखं न भैम्या मृगं दृगम्भोरुहतर्जितम् यत् ।</l>
          <l>अस्या विवाहाय ययौ विदर्भांस्तद्वाहनस्तेन न गन्धवाहः ॥ १२ ॥</l>
        </lg>
        <lg xml_id="NshdCrt.10.13">
          <l>जातौ न वित्ते न गुणे न कामः सौन्दर्य एव प्रवणः स वामः ।</l>
          <l>स्वच्छस्वशैलेक्षितकुत्सबेरस्तां प्रत्यगान्न स्त्रितमां कुबेरः ॥ १३ ॥</l>
        </lg>
        <lg xml_id="NshdCrt.10.14">
          <l>भमीविवाहं सहते स्म कस्मादर्धं तनुर्या गिरिजात्मभर्तुः ।</l>
          <l>तेनाव्रजन्त्या विदधे विदर्भानीशानयानाय तयान्तरायः ॥ १४ ॥</l>
        </lg>
        <lg xml_id="NshdCrt.10.15">
          <l>स्वयंवरं भीमनरेन्द्रजाया दिशः पतिन प्रविवेश शेषः ।</l>
          <l>प्रयातु भारं स निवेश्य कस्मिन्नहिर्महीगौरवसासहिर्यः ॥ १५ ॥</l>
        </lg>
        <lg xml_id="NshdCrt.10.16">
          <l>ययौ विमृश्योर्ध्वदिशः पतिर्न स्वयंवरं वीक्षितधर्मशास्त्रः ।</l>
          <l>व्यलोकि लोके श्रुतिषु स्मृतौ वा समं विवाहः क्व पितामहेन ॥ १६ ॥</l>
        </lg>
        <lg xml_id="NshdCrt.10.17">
          <l>भैमीनिरस्तं स्वमवेत्य दूतीमुखात्किलेन्द्रप्रमुखा दिगीशाः ।</l>
          <l>स्यदे मुखेन्दौ च वितत्य मान्द्यं चित्तस्य ते राजसमाजमीयुः ॥ १७ ॥</l>
        </lg>
        <lg xml_id="NshdCrt.10.18">
          <l>नलभ्रमेणापि भजेत भैमी कदाचिदस्मानिति शेषिताशा ।</l>
          <l>अभून्महेन्द्रादिचतुष्टयी सा चतुर्नली काचिदलीकरूपा ॥ १८ ॥</l>
        </lg>
        <lg xml_id="NshdCrt.10.19">
          <l>प्रयस्यतां तद्भवितुं सुराणां दृष्टेन पृष्टेन परस्परेण ।</l>
          <l>नैवानुमेने नलसाम्यसिद्धिः स्वाभाविकात्कृत्रिममन्यदेव ॥ १९ ॥</l>
        </lg>
        <lg xml_id="NshdCrt.10.20">
          <l>पूर्णेन्दुमास्यं विदधुः पुनस्ते पुनर्मुखीचक्रुरनिद्रमब्जम् ।</l>
          <l>स्ववक्त्रमादर्शतलेऽथ दर्शं दर्शं बभञ्जुर्न तथातिमञ्जु ॥ २० ॥</l>
        </lg>
        <lg xml_id="NshdCrt.10.21">
          <l>तेषां तदा लब्धुमनीश्वराणां श्रियं निजास्येन नलाननस्य ।</l>
          <l>नालं तरीतुं पुनरुक्तिदोषं बर्हिर्मुखानामनलाननत्वम् ॥ २१ ॥</l>
        </lg>
        <lg xml_id="NshdCrt.10.22">
          <l>प्रियावियोगक्वथितादिवैलाच्चन्द्राच्च राहुग्रहपीडितात्ते ।</l>
          <l>ध्माताद्भवेन स्मरतोऽपि सारैः स्वं कल्पयन्ति स्म नलानुकल्पम् ॥ २२ ॥</l>
        </lg>
        <lg xml_id="NshdCrt.10.23">
          <l>नलस्य पश्यत्वियदन्तरं तैर्भैमीति भूपान्विधिराहृतास्यै ।</l>
          <l>स्पर्धां दिगीशानपि कारयित्वा तस्यैव तेभ्यः प्रथिमानमाख्यत् ॥ २३ ॥</l>
        </lg>
        <lg xml_id="NshdCrt.10.24">
          <l>सभा नलश्रीयमकैर्यमाद्यैर्नलं विनाभूद्धृतदिव्यरत्नैः ।</l>
          <l>भामाङ्गणप्राधुणिके चतुर्भिर्देवद्रुमैर्द्यौरिव पारिजाते ॥ २४ ॥</l>
        </lg>
        <lg xml_id="NshdCrt.10.25">
          <l>तत्रागमद्वासुकिरीशभूषाभस्मोपदेहस्फुटगौरदेहः ।</l>
          <l>फणीन्द्रवृन्दप्रणिगद्यमानप्रसीदजीवाद्यनुजीविवादः ॥ २५ ॥</l>
        </lg>
        <lg xml_id="NshdCrt.10.26">
          <l>द्वीपान्तरेभ्यः पुटभेदनं तत् क्षणादवापे सुरभूमिभूपैः ।</l>
          <l>तत्कालमालम्बि न केन यूना स्मरेषुपक्षानिलतूललीला ॥ २६ ॥</l>
        </lg>
        <lg xml_id="NshdCrt.10.27">
          <l>रम्येषु हर्म्येषु निवेशनेन सपर्यया कुण्डिननाकनाथः ।</l>
          <l>प्रियोक्तिदानादरनम्रताद्यैरुपाचरच्चारु स राजचक्रम् ॥ २७ ॥</l>
        </lg>
        <lg xml_id="NshdCrt.10.28">
          <l>चतुःसमुद्रीपरिखे नृपाणामन्तः पुरे वासितकीर्तिदारे ।</l>
          <l>दानं दया सूनृतमातिथेयी चतुष्टयी रक्षणसौविदल्ला ॥ २८ ॥</l>
        </lg>
        <lg xml_id="NshdCrt.10.29">
          <l>अभ्यागतैः कुण्डिनवासवस्य परोक्षवृत्तेष्वपि तेषु तेषु ।</l>
          <l>जिज्ञासितस्वेप्सितलाभलिङ्गं स्वल्पोऽति नावापि नृपैर्विशेषः ॥ २९ ॥</l>
        </lg>
        <lg xml_id="NshdCrt.10.30">
          <l>अङ्के विदर्भेन्द्रपुरस्य शङ्के न संममौ नैष तथा समाजः ।</l>
          <l>यथा पयोराशिरगस्त्यहस्ते यथा जगद्वा जठरे मुरारेः ॥ ३० ॥</l>
        </lg>
        <lg xml_id="NshdCrt.10.31">
          <l>पुरे पथि द्वारगृहाणि तत्र चित्रीकृतान्युत्सववाञ्छयेव ।</l>
          <l>नभोऽपि किर्मीरमकारि तेषां महीभुजामाभरणप्रभाभिः ॥ ३१ ॥</l>
        </lg>
        <lg xml_id="NshdCrt.10.32">
          <l>विलासवैदग्ध्यविभूषणश्रीस्तेषां यथासीत्परिचारकेऽपि ।</l>
          <l>अज्ञासिषुः स्त्रीशिशुबालिशास्तं यथागतं नायकमेव कंचित् ॥ ३२ ॥</l>
        </lg>
        <lg xml_id="NshdCrt.10.33">
          <l>न स्वेदिनश्चामरमारुतैर्न निमेषनेत्राः प्रतिवस्तुचित्रैः ।</l>
          <l>म्लानस्रजो नातपवारणेन देवा नृदेवा बिभिदुर्न तत्र ॥ ३३ ॥</l>
        </lg>
        <lg xml_id="NshdCrt.10.34">
          <l>अन्योन्यभाषानवबोधभीतेः संस्कृत्रिमाभिर्व्यवहारवत्सु ।</l>
          <l>दिग्भ्यः समेतेषु नृपेषु तेषु सौवर्गवर्गो न जनैरचिह्नि ॥ ३४ ॥</l>
        </lg>
        <lg xml_id="NshdCrt.10.35">
          <l>ते तत्र भैम्याश्चरितानि चित्रे चित्राणि पौरैः पुरि लेखितानि ।</l>
          <l>निरीक्ष्य निन्युर्दिवसं निशां च तत्स्वप्नसंभोगकलाविलासैः ॥ ३५ ॥</l>
        </lg>
        <lg xml_id="NshdCrt.10.36">
          <l>सा विभ्रमं स्वप्नगतापि तस्यां निशि स्वलाभस्य ददे यदेभ्यः ।</l>
          <l>तदर्थिनां भूमिभुजां वदान्या सती सती पूरयति स्म कामम् ॥ ३६ ॥</l>
        </lg>
        <lg xml_id="NshdCrt.10.37">
          <l>वैदर्भदूतानुनयोपहूतैः शृङ्गारभङ्गीरनुभावयद्भिः ।</l>
          <l>स्वयंवरस्थानजनाश्रयस्तैर्दिने परत्रालमकारि वीरैः ॥ ३७ ॥</l>
        </lg>
        <lg xml_id="NshdCrt.10.38">
          <l>भूषाभिरुच्चैरपि संस्कृते यं वीक्ष्याकृत प्राकृतबुद्धिमेव ।</l>
          <l>प्रसूनबाणे विबुधाधिनाथस्तेनाथ साऽशोभि सभा नलेन ॥ ३८ ॥</l>
        </lg>
        <lg xml_id="NshdCrt.10.39">
          <l>धृताङ्गरागे कलितद्युशोभां तस्मिन्सभां चुम्बति राजचन्द्रे ।</l>
          <l>गता बताक्ष्णोर्विषयं विहाय क्व क्षात्त्रनक्षत्त्रकुलस्य कान्तिः ॥ ३९ ॥</l>
        </lg>
        <lg xml_id="NshdCrt.10.40">
          <l>द्राग्दृष्टयः क्षोणिभुजाममुष्मीन्नाश्चर्यपर्युत्सुकिता निपेतुः ।</l>
          <l>अनन्तरं दन्तुरितभ्रुवां तु नितान्तमीर्ष्याकलुषा दृगन्ताः ॥ ४० ॥</l>
        </lg>
        <lg xml_id="NshdCrt.10.41">
          <l>सुधांशुरेषु प्रथमो भुवीति स्मरो द्वितीयः किमसावितीमम् ।</l>
          <l>दस्रस्तृतीयोऽयमिति क्षितीशाः स्तुतिच्छलान्मत्सरिणो निनिन्दुः ॥ ४१ ॥</l>
        </lg>
        <lg xml_id="NshdCrt.10.42">
          <l>आद्यं विधोर्जन्म स एष भूमौ द्वैतं युवासौ रतिवल्लभस्य ।</l>
          <l>नासत्ययोर्मूर्तितृतीयतायमिति स्तुतस्तैः कृतमत्सरैः सः ॥ ४२ ॥</l>
        </lg>
        <lg xml_id="NshdCrt.10.43">
          <l>मायानलोदाहरणान्मिथस्तैरूचे समाः सन्त्यमुना कियन्तः ।</l>
          <l>आत्मापकर्षे सति मत्सराणां द्विषः परस्पर्धनया समाधिः ॥ ४३ ॥</l>
        </lg>
        <lg xml_id="NshdCrt.10.44">
          <l>गुणेन केनापि जनेऽनवद्ये दोषान्तरोक्तिः खलु तत्खलत्वम् ।</l>
          <l>रूपेण तत्संसददूषितस्य सुरैर्नरत्वं यददूषि तस्य ॥ ४४ ॥</l>
        </lg>
        <lg xml_id="NshdCrt.10.45">
          <l>नलानसत्यानवदत्स सत्यः कृतोपवेशान्सविधे सुवेषान् ।</l>
          <l>नोभाविलाभूः किमु दर्पकश्च भवन्ति नासत्ययुतौ भवन्तः ॥ ४५ ॥</l>
        </lg>
        <lg xml_id="NshdCrt.10.46">
          <l>अमी तमीदृग्जगुरत्र मध्ये कस्यापि नोत्पत्तिरभूदिलायाम् ।</l>
          <l>अदर्पकाः स्मः सविधे स्थितास्ते नासत्यतां नात्र बिभर्ति कश्चित् ॥ ४६ ॥</l>
        </lg>
        <lg xml_id="NshdCrt.10.47">
          <l>तेभ्यः परान्नः परिकल्पयस्व श्रिया विदूरीकृतकामदेवान् ।</l>
          <l>अस्मिन्समाजे बहुषु भ्रमन्ती भैमी किलास्मासु घटिष्यतेऽसौ ॥ ४७ ॥</l>
        </lg>
        <lg xml_id="NshdCrt.10.48">
          <l>असाम यन्नाम तवेह रूपं स्वेनाधिगत्य श्रितमुग्धभावाः ।</l>
          <l>तन्नो धिगाशापतितान्नरेन्द्र धिक्चेदमस्मद्विबुधत्वमस्तु ॥ ४८ ॥</l>
        </lg>
        <lg xml_id="NshdCrt.10.49">
          <l>सा वागवाज्ञायितमां नलेन तेषामनाशङ्कितवाक्छलेन ।</l>
          <l>स्त्रीरत्नलाभोचितयत्नमग्नमेनं हि न स्म प्रतिभाति किंचित् ॥ ४९ ॥</l>
        </lg>
        <lg xml_id="NshdCrt.10.50">
          <l>यः स्पर्धया येन निजप्रतिष्ठां लिप्सुः स एवाह तदुन्नतत्वम् ।</l>
          <l>कः स्पर्धितुः स्वाभिहितस्वहानेः स्थानेऽवहेलां बहुलां न कुर्यात् ॥ ५० ॥</l>
        </lg>
        <lg xml_id="NshdCrt.10.51">
          <l>गीर्देवतागीतयशःप्रशस्तिः श्रिया तडित्त्वल्ललिताभिनेता ।</l>
          <l>मुदा तदाऽवैक्षत केशवस्तं स्वयंवराडम्बरमम्बरस्थः ॥ ५१ ॥</l>
        </lg>
        <lg xml_id="NshdCrt.10.52">
          <l>अष्टौ तदाष्टासु हरित्सु दृष्टीः सदो दिदृक्षुर्निदिदेश देवः ।</l>
          <l>लैङ्गीमदृष्ट्वापि शिरःश्रियं यो दृष्टौ मृषावादितकेतकीकः ॥ ५२ ॥</l>
        </lg>
        <lg xml_id="NshdCrt.10.53">
          <l>एकेन पर्यक्षिपदात्मनाद्रिं चक्षुर्मुरारेरभवत्परेण ।</l>
          <l>तैर्द्वादशात्मा दशभिस्तु शेषैर्दिशो दशालोकत लोकपूर्णाः ॥ ५३ ॥</l>
        </lg>
        <lg xml_id="NshdCrt.10.54">
          <l>प्रदक्षिणं दैवतहर्म्यमद्रिं सदैव कुर्वन्नपि शर्वरीशः ।</l>
          <l>द्रष्टा महेन्द्रानुजदृष्टिमूर्त्या न प्राप तद्दर्शनविघ्नतापम् ॥ ५४ ॥</l>
        </lg>
        <lg xml_id="NshdCrt.10.55">
          <l>आलोकमाना वरलोकलक्ष्मीं तात्कालिकीमप्सरसो रसोत्काः ।</l>
          <l>जनाम्बुधौ यत्र निजाननानि वितेनुरम्भोरुहकाननानि ॥ ५५ ॥</l>
        </lg>
        <lg xml_id="NshdCrt.10.56">
          <l>न यक्षलक्षैः किमलक्षि नो वा सिद्धैः किमध्यासि समाप्तशोभा ।</l>
          <l>सा किंनरैः किं न रसादसेवि नादर्शि हर्षेण महर्षिभिर्वा ॥ ५६ ॥</l>
        </lg>
        <lg xml_id="NshdCrt.10.57">
          <l>वाल्मीकिरश्लाघत तामनेकशाखत्रयीभूरुहराजिभाजा ।</l>
          <l>क्लेशं विना कण्ठपथेन यस्य दैवी दिवः प्राग्भुवमागमद्वाक् ॥ ५७ ॥</l>
        </lg>
        <lg xml_id="NshdCrt.10.58">
          <l>प्राशंसि संसद्गुरुणापि चार्वी चार्वाकतासर्वविदूषकेण ।</l>
          <l>आष्थानपट्टं रसनां यदीयां जानामि वाचामधिदेवतायाः ॥ ५८ ॥</l>
        </lg>
        <lg xml_id="NshdCrt.10.59">
          <l>नाकेऽपि दीव्यत्तमदिव्यवाचि वचःस्रगाचार्यकवित्कविर्यः ।</l>
          <l>दैतेयनीतेः पथि सार्थवाहः काव्यः स काव्येन सभामभाणीत् ॥ ५९ ॥</l>
        </lg>
        <lg xml_id="NshdCrt.10.60">
          <l>अमेलयद्भीमनृपः परं न नाकर्षदेतान्दमनस्वसैव ।</l>
          <l>इदं विधातापि विचिन्त्य यूनः स्वशिल्पसर्वस्वमदर्शयन्नः ॥ ६० ॥</l>
        </lg>
        <lg xml_id="NshdCrt.10.61">
          <l>एकाकिभावेन पुरा पुरारिर्यः पञ्चतां पञ्चशरं निनाय ।</l>
          <l>तद्भीसमाधानममुष्य काय निकायलीलाः किममी युवानः ॥ ६१ ॥</l>
        </lg>
        <lg xml_id="NshdCrt.10.62">
          <l>पूर्णेन्दुबिम्बाननुमासभिन्नानस्थापयत्क्वापि निधाय वेधाः ।</l>
          <l>तैरेव शिल्पी निरमादमीषां मुखानि लावण्यमयानि मन्ये ॥ ६२ ॥</l>
        </lg>
        <lg xml_id="NshdCrt.10.63">
          <l>मुधार्पितं मूर्धसु रत्नमेभिर्यन्नाम तानि स्वयमेत एव ।</l>
          <l>स्वतःप्रकाशे परमात्मबोधे बोधान्तरं न स्फुरणाऋथमर्थ्यम् ॥ ६३ ॥</l>
        </lg>
        <lg xml_id="NshdCrt.10.64">
          <l>प्रवेक्ष्यतः सुन्दरवृन्दमुच्चैरिदं मुदा चेदितरेतरं तत् ।</l>
          <l>न शक्ष्यतो लक्षयितुं विमिश्रं दस्रौ सहस्रैरपि वत्सराणाम् ॥ ६४ ॥</l>
        </lg>
        <lg xml_id="NshdCrt.10.65">
          <l>स्थितैरियद्भिर्युवभिर्विदग्धैर्दग्धेऽपि कामे जगतः क्षतिः का ।</l>
          <l>एकाम्बुबिन्दुव्ययमम्बुराशेः पूर्णस्य कः शंसति शोषदोषम् ॥ ६५ ॥</l>
        </lg>
        <lg xml_id="NshdCrt.10.66">
          <l>इति स्तुवन्हुंकृतिवर्गणाभिर्गन्धर्ववर्गेण स गायतैव ।</l>
          <l>ओंकारभूम्ना पठतैव वेदान्महर्षिवृन्देन तथाऽन्वमानि ॥ ६६ ॥</l>
        </lg>
        <lg xml_id="NshdCrt.10.67">
          <l>न्यवीविशत्तानथ राजसिंहान्सिंहासनौघेषु विदर्भराजः ।</l>
          <l>शृङ्गेषु यत्र त्रिदशैरिवैभिरशोभि कार्तस्वरभूधरस्य ॥ ६७ ॥</l>
        </lg>
        <lg xml_id="NshdCrt.10.68">
          <l>विचिन्त्य नानाभुवनागतांस्तानमर्त्यसंकीर्त्यचरित्रगोत्रान् ।</l>
          <l>कथ्याः कथंकारममी सुतायामिति व्यषादि क्षितिपेन तेन ॥ ६८ ॥</l>
        </lg>
        <lg xml_id="NshdCrt.10.69">
          <l>श्रद्धालुसंकल्पितकल्पनायां कल्पद्रुमस्याथ रथाङ्गपाणेः ।</l>
          <l>तदाकुलोऽसौ कुलदैवतस्य स्मृतिं ततान क्षणमेकतानः ॥ ६९ ॥</l>
        </lg>
        <lg xml_id="NshdCrt.10.70">
          <l>तच्चिन्तनानन्तरमेव देवः सरस्वतीं सस्मितमाह स स्म ।</l>
          <l>स्वयंवरे राजकगोत्रवृत्तवत्त्रीमिह त्वां करवाणि वाणि ॥ ७० ॥</l>
        </lg>
        <lg xml_id="NshdCrt.10.71">
          <l>कुलं च शीलं च बलं च यूनां जानासि नानाभुवनागतानाम् ।</l>
          <l>एषामतस्त्वं भव वावदूका मूकायितुं कः समयस्तवायम् ॥ ७१ ॥</l>
        </lg>
        <lg xml_id="NshdCrt.10.72">
          <l>जगत्त्रयीपण्डितमण्डितैषा सभा न भूता च न भाविनी च ।</l>
          <l>राज्ञां गुणज्ञापनकैतवेन संख्यावतः श्रावय वाङ्मुखानि ॥ ७२ ॥</l>
        </lg>
        <lg xml_id="NshdCrt.10.73">
          <l>इतीरिता तच्चरणात्परागं गीर्वाणचूडामणिमृष्टशेषम् ।</l>
          <l>तस्य प्रसादेन सहाज्ञयासावादाय मूर्ध्नादरिणी बभार ॥ ७३ ॥</l>
        </lg>
        <lg xml_id="NshdCrt.10.74">
          <l>मध्येसभं सावततार बाला गन्धर्वविद्याधरकण्ठनाला ।</l>
          <l>त्रयीमयीभूतवलीविभङ्गा साहित्यनिर्वर्तितदृक्तरङ्गा ॥ ७४ ॥</l>
        </lg>
        <lg xml_id="NshdCrt.10.75">
          <l>आसीदथर्वा त्रिवलित्रिवेदी मूलाद्विनिर्गत्य वितायमाना ।</l>
          <l>नानाभिचारोचितमेचकश्रीः श्रुतिर्यदीयोदररोमरेखा ॥ ७५ ॥</l>
        </lg>
        <lg xml_id="NshdCrt.10.76">
          <l>शिक्षैव साक्षाच्चरितं यदीयं कल्पश्रियाकल्पविधिर्यदीयः ।</l>
          <l>यस्याः समस्तार्थनिरुक्तिरूपैर्निरुक्तिविद्या खलु पर्यणंसीत् ॥ ७६ ॥</l>
        </lg>
        <lg xml_id="NshdCrt.10.77">
          <l>जात्या च वृत्तेन च भिद्यमानं छन्दो भुजद्वन्द्वमभूद्यदीयम् ।</l>
          <l>श्लोकार्धविश्रान्तिमयीभविष्णु पर्वद्वयीसन्धिसुचिह्नमध्यम् ॥ ७७ ॥</l>
        </lg>
        <lg xml_id="NshdCrt.10.78">
          <l>असंशयं सा गुणदीर्घभावकृता दधाना विततिं यदीया ।</l>
          <l>विधायिका शब्दपरम्पराणां किं वारचि व्याकरणेन काञ्ची ॥ ७८ ॥</l>
        </lg>
        <lg xml_id="NshdCrt.10.79">
          <l>स्थितैव कण्ठे परिणम्य हारलता बभूवोदिततारवृत्ता ।</l>
          <l>ज्योतिर्मयी यद्भजनाय विद्या मध्येङ्गमङ्केन भृता विशङ्के ॥ ७९ ॥</l>
        </lg>
        <lg xml_id="NshdCrt.10.80">
          <l>अवैमि वादिप्रतिवादिगाढखपक्षरागेण विराजमाने ।</l>
          <l>ते पूर्वपक्षोत्तरपक्षशास्त्रे रदच्छदौ भूतवती यदीयौ ॥ ८० ॥</l>
        </lg>
        <lg xml_id="NshdCrt.10.81">
          <l>ब्रह्मार्थकर्मार्थकवेदभेदा द्विधा विधाय स्थितयात्मदेहम् ।</l>
          <l>चक्रे पराच्छादनचारु यस्या मीमांसया मांसलमूरुयुग्मम् ॥ ८१ ॥</l>
        </lg>
        <lg xml_id="NshdCrt.10.82">
          <l>उद्देशपर्वण्यपि लक्षणेऽपि द्विधोदितैः षोडशभिः पदार्थैः ।</l>
          <l>आन्वीक्षिकीं यद्दशनद्विमालीं तां मुक्तिकामाकलितां प्रतीमः ॥ ८२ ॥</l>
        </lg>
        <lg xml_id="NshdCrt.10.83">
          <l>तर्का रदा यद्वदनस्य तर्क्या वादेऽस्य शक्तिः क्व तथाऽन्यथा तैः ।</l>
          <l>पत्त्रं क्व दातुं गुणशालिपूगं क्व वादतः खण्डयितुं प्रभुत्वम् ॥ ८३ ॥</l>
        </lg>
        <lg xml_id="NshdCrt.10.84">
          <l>सपल्लवं व्यासपराशराभ्यां प्रणीतभावादुभयीभविष्णु ।</l>
          <l>तन्मत्स्यपद्माद्युपलक्ष्यमाणं यत्पाणियुग्मं ववृते पुराणम् ॥ ८४ ॥</l>
        </lg>
        <lg xml_id="NshdCrt.10.85">
          <l>आकल्पविच्छेदविवर्जितो यः स धर्मशास्त्रव्रज एव यस्याः ।</l>
          <l>पश्यामि मूर्धा श्रुतिमूलशाली कण्ठस्थितः कस्य मुदे न वृत्तः ॥ ८५ ॥</l>
        </lg>
        <lg xml_id="NshdCrt.10.86">
          <l>भ्रुवौ दलाभ्यां प्रणवस्य यस्यास्तद्बिन्दुना भालतमालपत्त्रम् ।</l>
          <l>तदर्धचन्द्रेण विधिर्विपञ्ची निक्वाणनाकोणधनुः प्रणिन्ये ॥ ८६ ॥</l>
        </lg>
        <lg xml_id="NshdCrt.10.87">
          <l>द्विकुण्डली वृत्तसमाप्तिलिप्या कराङ्गुली काञ्चनलेखनीनाम् ।</l>
          <l>कैश्यं मषीणां स्मितभा कठिन्याः काये यदीये निरमायि सारैः ॥ ८७ ॥</l>
        </lg>
        <lg xml_id="NshdCrt.10.88">
          <l>या सोमसिद्धान्तमयाननेव शून्यात्मतावादमयोदरेव ।</l>
          <l>विज्ञानसामस्त्यमयान्तरेव साकारतासिद्धिमयाखिलेव ॥ ८८ ॥</l>
        </lg>
        <lg xml_id="NshdCrt.10.89">
          <l>भीमस्तयागद्यत मोदितुं ते वेला किलेयं तदलं विषद्य ।</l>
          <l>मया निगाद्यं जगतीपतीनां गोत्रं चरित्रं च विचित्रमेषाम् ॥ ८९ ॥</l>
        </lg>
        <lg xml_id="NshdCrt.10.90">
          <l>अविन्दतासौ मकरन्दलीलां मन्दाकिनी यच्चरणारविन्दे ।</l>
          <l>अत्रावतीर्णा गुणवर्णनाय राज्ञां तदाज्ञावशगास्मि कापि ॥ ९० ॥</l>
        </lg>
        <lg xml_id="NshdCrt.10.91">
          <l>तत्कालवेद्यैः शकुनस्वराद्यैराप्तामवाप्तां नृपतिः प्रतीत्य ।</l>
          <l>तां लोकपालैकधुरीण एष तस्यै सपर्यामुचितां दिदेश ॥ ९१ ॥</l>
        </lg>
        <lg xml_id="NshdCrt.10.92">
          <l>दिगन्तरेभ्यः पृथिवीपतीनामाकर्षकौतूहलसिद्धविद्याम् ।</l>
          <l>ततः क्षितीशः स निजां तनूजां मध्येमहाराजकमाजुहाव ॥ ९२ ॥</l>
        </lg>
        <lg xml_id="NshdCrt.10.93">
          <l>दासीषु नासीरचरीषु जातं स्फीतं क्रमेणालिषु वीक्षितासु ।</l>
          <l>स्वाङ्गेषु रूपोत्थमथाद्भुताब्धिमुद्वेलयन्तीमवलोककानाम् ॥ ९३ ॥</l>
        </lg>
        <lg xml_id="NshdCrt.10.94">
          <l>स्निग्धत्वमायाजललेपलोपसयत्नरत्नांशुमृजांशुकाभाम् ।</l>
          <l>नेपथ्यहीरद्युतिवारिवर्तिस्वच्छायसच्छायनिजालिजालाम् ॥ ९४ ॥</l>
        </lg>
        <lg xml_id="NshdCrt.10.95">
          <l>विलेपनामोदमुदागतेन तत्कर्णपूरोत्पलसर्पिणा च ।</l>
          <l>रतीशदूतेन मधुव्रतेन कर्णे रहः किंचिदिवोच्यमानाम् ॥ ९५ ॥</l>
        </lg>
        <lg xml_id="NshdCrt.10.96">
          <l>विरोधिवर्णाभरणाश्मभासां मल्लाजिकौतूहलमीक्षमाणाम् ।</l>
          <l>स्मरस्वचापभ्रमचालिते नु भ्रुवौ विलासाद्वलिते वहन्तीम् ॥ ९६ ॥</l>
        </lg>
        <lg xml_id="NshdCrt.10.97">
          <l>सामोदपुष्पाशुगवासिताङ्गीं किशोरशाखाग्रशयालिमालाम् ।</l>
          <l>वसन्तलक्ष्मीमिव राजभिस्तैः कल्पद्रुमैरप्यभिलष्यमाणाम् ॥ ९७ ॥</l>
        </lg>
        <lg xml_id="NshdCrt.10.98">
          <l>पीतावदातारुणनीलभासां देहोपदेहात्किरणैर्मणीनाम् ।</l>
          <l>गोरोचनाचन्दनकुङ्कुमैणनाभीविलेपान्पुनरुक्तयन्तीम् ॥ ९८ ॥</l>
        </lg>
        <lg xml_id="NshdCrt.10.99">
          <l>स्मरं प्रसूनेन शरासनेन जेतारमश्रद्दधतीं नलस्य ।</l>
          <l>तस्मै स्वभूषादृषदंशुशिल्पं बलद्विषः कार्मुकमर्पयन्तीम् ॥ ९९ ॥</l>
        </lg>
        <lg xml_id="NshdCrt.10.100">
          <l>विभूषाणेभ्योऽवरमंशुकेषु ततोऽवरं सान्द्रमणिप्रभासु ।</l>
          <l>सम्यक्पुनः क्वापि न राजकस्य पातुं दृशा धातृधृतावकाशाम् ॥ १०० ॥</l>
        </lg>
        <lg xml_id="NshdCrt.10.101">
          <l>प्राक्पुष्पवर्षैर्वियतः पतद्भिर्द्रष्टुं न दत्तामथ न द्विरेफैः ।</l>
          <l>तद्भीतिभुग्नेन ततो मुखेन विधेरहो वाञ्छितविघ्नयत्नः ॥ १०१ ॥</l>
        </lg>
        <lg xml_id="NshdCrt.10.102">
          <l>एतद्वरं स्यामिति राजकेन मनोरथातिथ्यमवापिताय ।</l>
          <l>सखीमुखायोत्सृजतीमपाङ्गात्कर्पूरकस्तूरिकयोः प्रवाहम् ॥ १०२ ॥</l>
        </lg>
        <lg xml_id="NshdCrt.10.103">
          <l>स्मितेच्छुदन्तच्छदकम्पकिंचिद्दिगम्बरीभूतरदांशुवृन्दैः ।</l>
          <l>आनन्दितोर्वीन्द्रमुखारविन्दैर्मन्दं नुदन्तीं हृदि कौमुदीनाम् ॥ १०३ ॥</l>
        </lg>
        <lg xml_id="NshdCrt.10.104">
          <l>प्रत्यङ्गभूषाच्छमणिच्छलेन यल्लग्नतन्निश्चललोकनेत्राम् ।</l>
          <l>हाराग्रजाग्रद्गरुडाश्मरश्मिपीनाभनाभीकुहरान्धकाराम् ॥ १०४ ॥</l>
        </lg>
        <lg xml_id="NshdCrt.10.105">
          <l>तद्गौरसारस्मितविस्मितेन्दुप्रभाशिरःकम्परुचोऽभिनेतुम् ।</l>
          <l>विपाण्डुतामण्डितचामरालीनानामरालीकृतलास्यलीलाम् ॥ १०५ ॥</l>
        </lg>
        <lg xml_id="NshdCrt.10.106">
          <l>तदङ्गभोगावलिगायनीनां मध्ये निरुक्तिक्रमकुण्ठितानाम् ।</l>
          <l>स्वयं धृतामप्सरसां प्रसादं ह्रियं हृदो मण्डनमर्पयन्तीम् ॥ १०६ ॥</l>
        </lg>
        <lg xml_id="NshdCrt.10.107">
          <l>तारा रदानां वदनस्य चन्द्रं रुचा कचानां च नभो जयन्तीम् ।</l>
          <l>आकण्ठमक्ष्णोर्द्वितयं मधूनि महीभुजः कस्य न भोजयन्तीम् ॥ १०७ ॥</l>
        </lg>
        <lg xml_id="NshdCrt.10.108">
          <l>अलंकृताङ्गाद्भुतकेवलाङ्गीं स्तवाधिकाध्यक्षनिवेद्यलक्ष्मीम् ।</l>
          <l>इमां विमानेन सभां विशन्तीं पपावपाङ्गैरथ राजराजिः ॥ १०८ ॥</l>
        </lg>
        <lg xml_id="NshdCrt.10.109">
          <l>आसीदसौ तत्र न कोऽपि भूपस्तन्मूर्तिरूपोद्भवदद्भुतस्य ।</l>
          <l>उल्लेसुरङ्गानि मुदा न यस्य विनद्ररोमाङ्कुरदन्तुराणि ॥ १०९ ॥</l>
        </lg>
        <lg xml_id="NshdCrt.10.110">
          <l>अङ्गुष्ठमूर्ध्ना विनिपीडिताया मध्येन भागेन च मध्यमायाः ।</l>
          <l>आस्फोटि भैमीमवलोक्य तत्र न तर्जनी केन जनेन नाम ॥ ११० ॥</l>
        </lg>
        <lg xml_id="NshdCrt.10.111">
          <l>अस्मिन्समाजे मनुजेश्वरेण तां खञ्जनाक्षीमंवलोक्य केन ।</l>
          <l>पुनः पुनर्लोलितमौलिना न भ्रुवोरुदक्षेपितरां द्वयी वा ॥ १११ ॥</l>
        </lg>
        <lg xml_id="NshdCrt.10.112">
          <l>स्वयंवरस्याजिरमाजिहानां विभाव्य भैमीमथ भूमिनाथैः ।</l>
          <l>इदं मुदा विह्वलचित्तभावादवापि खण्डाक्षारजिह्मजिह्वम् ॥ ११२ ॥</l>
        </lg>
        <lg xml_id="NshdCrt.10.113">
          <l>रम्भादिलोभात्कृतकर्मभिर्मा शून्यैव भूर्भूत्सुरभूमिपान्थैः ।</l>
          <l>इत्येतयालोपि दिवोऽपि पुंसां वैमत्यमत्यप्सरसा रसायाम् ॥ ११३ ॥</l>
        </lg>
        <lg xml_id="NshdCrt.10.114">
          <l>रूपं यदाकर्ण्य जनाननेभ्यस्तत्तद्दिगन्ताद्वयमागमाम ।</l>
          <l>सौन्दर्यसारादनुभूयमानादस्यास्तदस्माद्बहु नाकनीयः ॥ ११४ ॥</l>
        </lg>
        <lg xml_id="NshdCrt.10.115">
          <l>रसस्य शृङ्गार इति श्रुतस्य क्व नाम जागर्ति महानुदन्वान् ।</l>
          <l>कस्मादुदस्थादियमन्यथा श्रीर्लावण्यवैदग्ध्यनिधिः पयोधेः ॥ ११५ ॥</l>
        </lg>
        <lg xml_id="NshdCrt.10.116">
          <l>साक्षात्सुधांशुर्मुखमेव भैम्या दिवः स्फुटं लाक्षणिकः शशाङ्कः ।</l>
          <l>एतद्भुवौ मुख्यमनङ्गचापं पुष्पं पुनस्तद्गुणमात्रवृत्त्या ॥ ११६ ॥</l>
        </lg>
        <lg xml_id="NshdCrt.10.117">
          <l>लक्ष्ये धृतं कुण्डलिके सुदत्या ताटङ्कयुग्मं स्मरधन्विने किम् ।</l>
          <l>सव्यापसव्यं विशिखा विसृष्टास्तेनानयोर्यान्ति किमन्तरेव ॥ ११७ ॥</l>
        </lg>
        <lg xml_id="NshdCrt.10.118">
          <l>तनोत्यकीर्तिं कुसुमाशुगस्य सैषा बतेन्दीवरकर्णपूरौ ।</l>
          <l>यतः श्रवःकुण्डलिकापराद्धशरं खलः ख्यापयिता तमाभ्याम् ॥ ११८ ॥</l>
        </lg>
        <lg xml_id="NshdCrt.10.119">
          <l>रजःपदं षट्पदकीटजुष्टं हित्वात्मनः पुष्पमयं पुराणम् ।</l>
          <l>अद्यात्मभूराद्रियतां स भैम्या भ्रूयुग्ममन्तर्धृतमुष्टि चापम् ॥ ११९ ॥</l>
        </lg>
        <lg xml_id="NshdCrt.10.120">
          <l>पद्मान्हिमे प्रावृषि खञ्जरीटान्क्षिप्नुर्यमादाय विधिः क्वचित्तान् ।</l>
          <l>सारेण तेन प्रतिवर्षमुच्चैः पुष्णाति दृष्टिद्वयमेतदीयम् ॥ १२० ॥</l>
        </lg>
        <lg xml_id="NshdCrt.10.121">
          <l>एतादृशोरम्बुरुहैर्विशेषं भृङ्गौ जनः पृच्छतु तद्गुणज्ञौ ।</l>
          <l>इतीव धाताकृत तारकालिस्त्रीपुंसमाध्यस्थ्यमिहाक्षियुग्मे ॥ १२१ ॥</l>
        </lg>
        <lg xml_id="NshdCrt.10.122">
          <l>व्यधत्ते सौधे रतिकामयोस्तद्भक्तं वयोऽस्या हृदि वासभाजोः ।</l>
          <l>तदग्रजाग्रत्पृथुशातकुम्भकुम्भौ न संभावयति स्तनौ कः ॥ १२२ ॥</l>
        </lg>
        <lg xml_id="NshdCrt.10.123">
          <l>अस्या भुजाभ्यां विजिताद्बिसाक्तिं पृथक्करोऽगृह्यत तत्प्रसूनम् ।</l>
          <l>इहेष्यते तन्न गृहाः श्रियः कैर्न गीयते वा कर एव लोकैः ॥ १२३ ॥</l>
        </lg>
        <lg xml_id="NshdCrt.10.124">
          <l>छद्मैव तच्छम्बरजं बिसिन्यास्तत्पद्ममस्यास्तु भुजाग्रसदम् ।</l>
          <l>उत्कण्टकादुद्गमनेन नालादुत्कण्टकं शातशिखैर्नखैर्यत् ॥ १२४ ॥</l>
        </lg>
        <lg xml_id="NshdCrt.10.125">
          <l>जागर्ति मर्त्येषु तुलार्थमस्या योग्येति योग्यानुपलम्भनं नः ।</l>
          <l>यद्यस्ति नाके भुवनेऽथ वाधस्तदा न कौतस्कुतलोकबाधः ॥ १२५ ॥</l>
        </lg>
        <lg xml_id="NshdCrt.10.126">
          <l>नमः करेभ्योऽस्तु विधेर्न वास्तु स्पृष्टं धियाप्यस्य न किं पुनस्तैः ।</l>
          <l>स्पर्शादिदं स्याल्लुलितं हि शिल्पं मनोभुवोऽनङ्गतयानुरूपम् ॥ १२६ ॥</l>
        </lg>
        <lg xml_id="NshdCrt.10.127">
          <l>इमां न मृद्वीमसृजत्कराभ्यां वेधा कुशाध्यासनकर्कशाभ्याम् ।</l>
          <l>शृङ्गारधारां मनसा न शान्तिविश्रान्तिधन्वाध्वमहीरुहेण ॥ १२७ ॥</l>
        </lg>
        <lg xml_id="NshdCrt.10.128">
          <l>उल्लास्य धातुस्तुलिता करेण श्रोणौ किमेषा स्तनयोर्गुरुर्वा ।</l>
          <l>तेनान्तरालैस्त्रिभिरङ्गुलीनामुदीतमध्यत्रिवलीविलासा ॥ १२८ ॥</l>
        </lg>
        <lg xml_id="NshdCrt.10.129">
          <l>निजामृतोद्यन्नवनीतजाङ्गीमेतां क्रमोन्मीलितपीतिमानम् ।</l>
          <l>कृत्वेन्दुरस्या मुखमात्मनाभून्निद्रालुना दुर्घटमम्बुजेन ॥ १२९ ॥</l>
        </lg>
        <lg xml_id="NshdCrt.10.130">
          <l>अस्याः स चारुर्मधुरेव कारुः श्वासं वितेने मलयानिलेन ।</l>
          <l>अमूनि सूनैर्विदधेऽङ्गकानि चकार वाचं पिकपञ्चमेन ॥ १३० ॥</l>
        </lg>
        <lg xml_id="NshdCrt.10.131">
          <l>कृतिः स्मरस्यैव न धातुरेषा नास्या हि शिल्पीतरकारुजेयः ।</l>
          <l>रूपस्य शिल्पे वयसाऽपि वेधा निजीयते स स्मरकिङ्करेण ॥ १३१ ॥</l>
        </lg>
        <lg xml_id="NshdCrt.10.132">
          <l>गुरोरपीमां भणदोष्ठकण्ठं निरुक्तिगर्वच्छिदया विनेतुम् ।</l>
          <l>श्रमः स्मरस्यैव भवं विहाय मुक्तिं गतानामनुतापनाय ॥ १३२ ॥</l>
        </lg>
        <lg xml_id="NshdCrt.10.133">
          <l>आख्यातुमक्षिव्रजसर्वपीतां भैमीं तदेकाङ्गनिखातदृक्षु ।</l>
          <l>गाथासुधाश्लेषकलाविलासैरलंचकाराननचन्द्रमिन्द्रः ॥ १३३ ॥</l>
        </lg>
        <lg xml_id="NshdCrt.10.134">
          <l>स्मितेन गौरी हरिणी दृशेयं वीणावती सुस्वरकण्ठभासा ।</l>
          <l>हेमेव कायप्रभयाङ्गशेषैस्तन्वी मतिं क्रामति मे न कापि ॥ १३४ ॥</l>
        </lg>
        <lg xml_id="NshdCrt.10.135">
          <l>इति स्तुवानः सविधे नलेन विलोकितः शङ्कितमानसेन ।</l>
          <l>व्याकृत्य मर्त्योचितमर्थमुक्तेराखण्डलस्तस्य नुनोद शङ्काम् ॥ १३५ ॥</l>
        </lg>
        <lg xml_id="NshdCrt.10.136">
          <l>स्वं नैषधादेशमहो विधाय कार्यस्य हेतोरपि नानलः सन् ।</l>
          <l>किं स्थानिवद्भावमधत्त दुष्टं तादृक्कृतव्याकरणः पुनः सः ॥ १३६ ॥</l>
        </lg>
        <lg xml_id="NshdCrt.10.137">
          <l>इयमियमधिरथ्यं याति नेपथ्यमञ्जुर्विशतिविशति वेदीमुर्वशी सेयमुर्व्याः ।</l>
          <l>इति जनजनितैः सानन्दनादैर्विजघ्ने नलहृदि परभैमीवर्णनाकर्णनाप्तिः ॥ १३७ ॥</l>
        </lg>
        <lg xml_id="NshdCrt.10.138">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>तर्केष्वप्यसमश्रमस्य दशमस्तस्य व्यरंसीन्महाकाव्ये चारुणि नैषधीयचरिते सर्गो निसर्गोज्ज्वलः ॥ १३८ ॥</l>
        </lg>
      </div>
      <div n="11" type="sarga">
        <head>एकादशः सर्गः</head>
        <lg xml_id="NshdCrt.11.1">
          <l>तां देवतामिव मुखेन्दुवसत्प्रसादामक्ष्णा रसादनिमिषेण निभालयन्तीम् ।</l>
          <l>लाभाय चेतसि धृतस्य वरस्य भीमभूमीन्द्रजा तदनु राजसभां बभाज ॥ १ ॥</l>
        </lg>
        <lg xml_id="NshdCrt.11.2">
          <l>तन्निर्मलावयवभित्तिषु तद्विभूषारत्नेषु च प्रतिफलन्निजदेहदम्भात् ।</l>
          <l>दृष्ट्या परं न हृदयेन न केवलं तैः सर्वात्मनैव सुतनौ युवभिर्ममज्जे ॥ २ ॥</l>
        </lg>
        <lg xml_id="NshdCrt.11.3">
          <l>द्यामन्तरा वसुमतीमपि गाधिजन्मा यद्यन्यमेव निरमास्यत नाकलोकम् ।</l>
          <l>चारुः स यादृगभविष्यदभूद्विमानैस्तादृक्तदभ्रमवलोकितुमागतानाम् ॥ ३ ॥</l>
        </lg>
        <lg xml_id="NshdCrt.11.4">
          <l>कुर्वद्भिरात्मभवसौरभसंप्रदानं भूपालचक्रचलचामरमारुतौघम् ।</l>
          <l>आलोकनाय दिवि संचरतां सुराणां तत्रार्चनाविधिरभूदधिवासधूपैः ॥ ४ ॥</l>
        </lg>
        <lg xml_id="NshdCrt.11.5">
          <l>तत्रावनीन्द्रचयचन्दनचन्द्रलेपनेपथ्यगन्धवहगन्धवहप्रवाहम् ।</l>
          <l>आलीभिरापतदनङ्गशरानुसारी संरुध्य सौरभमगाहत भृङ्गवर्गः ॥ ५ ॥</l>
        </lg>
        <lg xml_id="NshdCrt.11.6">
          <l>उत्तुङ्गमङ्गलमृदङ्गनिनादभङ्गीसर्वानुवादविधिबोधितसाधुमेधाः ।</l>
          <l>सौधस्रजः प्लुतपताकतयाभिनिन्युर्मन्ये जनेषु निजताण्डवपण्डितत्वम् ॥ ६ ॥</l>
        </lg>
        <lg xml_id="NshdCrt.11.7">
          <l>संभाषणं भगवती सदृशं विधाय वाग्देवता विनयवन्धुरकंधरायाः ।</l>
          <l>ऊचे चतुर्दशजगज्जनतानमस्या तन्नाश्रिता सदसि दक्षिणपक्षमस्याः ॥ ७ ॥</l>
        </lg>
        <lg xml_id="NshdCrt.11.8">
          <l>अभ्यागमन्मुखभुजामिह कोटिरेषा येषां पृथक्कथनमब्दशतातिपाति ।</l>
          <l>अस्यां वृणीष्व मनसा परिभाव्य कंचिद्यं चित्तवृत्तिरनुधावति तावकीना ॥ ८ ॥</l>
        </lg>
        <lg xml_id="NshdCrt.11.9">
          <l>एषां त्वदीक्षणरसादनिमेषतैषा स्वाभाविकानिमिषतामिलिता यथाभूत् ।</l>
          <l>आस्ये तथैव तव नन्वधरोपभोगैर्मुग्धे विधावमृतपानमपि द्विधाष्तु ॥ ९ ॥</l>
        </lg>
        <lg xml_id="NshdCrt.11.10">
          <l>एषां गिरेः सकलरत्नफलस्तरुः स प्राग्दुग्धभूमिसुरभेः खलु पञ्चशाखः ।</l>
          <l>मुक्ताफलं फलनसान्वयनाम तन्वन्नाभाति बिन्दुभिरिव च्छुरितः पयोधेः ॥ १० ॥</l>
        </lg>
        <lg xml_id="NshdCrt.11.11">
          <l>वक्त्रेन्दुसंनिधिनिमीलदलारविन्दद्वन्द्वभ्रमक्षममथाञ्जलिनात्ममौलौ ।</l>
          <l>कृत्वापराधभयचञ्चलमीक्षमाणा सान्यत्र गन्तुममरैः कृपयान्वमानि ॥ ११ ॥</l>
        </lg>
        <lg xml_id="NshdCrt.11.12">
          <l>तत्तद्विरागमुदितं शिबिकाधरस्थाः साक्षाद्विदुः स्म न मनागपि यानधुर्याः ।</l>
          <l>आसन्ननायकविषण्णमुखानुमेयभैमीविरक्तचरितानुमया तु जज्ञुः ॥ १२ ॥</l>
        </lg>
        <lg xml_id="NshdCrt.11.13">
          <l>रक्षःस्वरक्षणमवेक्ष्य निजं निवृत्तो विद्याधरेष्वधरतां वपुषैव भैम्याः ।</l>
          <l>गन्धर्वसंसदि न गन्धमपि स्वरस्य तस्या विमृश्य विमुखोऽजनि यानवर्गः ॥ १३ ॥</l>
        </lg>
        <lg xml_id="NshdCrt.11.14">
          <l>दीनेषु सत्स्वपि कृताफलवित्तरक्षैर्यक्षैरदर्शि न मुखं त्रपयैव भैम्याम् ।</l>
          <l>ते जानते स्म सुरशाखिपतिव्रतां किं तां कल्पवीरुधमधिक्षिति नावतीर्णाम् ॥ १४ ॥</l>
        </lg>
        <lg xml_id="NshdCrt.11.15">
          <l>जन्यास्ततः फणभृतामधिपः सुरौघान्माञ्जिष्थमञ्जिमवगाहिपदोष्ठलक्ष्मीम् ।</l>
          <l>तां मानसं निखिलवारिचयान्नवीना हंसावलीमिव घना गमयांबभूवुः ॥ १५ ॥</l>
        </lg>
        <lg xml_id="NshdCrt.11.16">
          <l>यस्या विभोरखिलवाङ्मयविस्तरोऽयमाख्यायते परिणतिर्मुनिभिः पुनः सा ।</l>
          <l>उद्गत्वरामृतकरार्धपरार्ध्यभालां बालामभाषत सभासततप्रगल्भा ॥ १६ ॥</l>
        </lg>
        <lg xml_id="NshdCrt.11.17">
          <l>आश्लेषलग्नगिरिजाकुचकुङ्कुमेन यः पट्टसूत्रपरिरम्भणशोणशोभः ।</l>
          <l>यज्ञोपवीतपदवीं भजते स शंभोः सेवासु वासुकिरयं प्रसितः सितश्रीः ॥ १७ ॥</l>
        </lg>
        <lg xml_id="NshdCrt.11.18">
          <l>पाणौ फणी भजति कङ्कणभूयमैशे सोऽयं मनोहरमणीरमणीयमुच्चैः ।</l>
          <l>कोटीरबन्धनधनुर्गुणयोगपट्टव्यापारपारगममुं भज भूतभर्तुः ॥ १८ ॥</l>
        </lg>
        <lg xml_id="NshdCrt.11.19">
          <l>धृत्वैकया रसनयामृतमीश्वरेन्दोरप्यन्यया त्वदधरस्य रसं द्विजिह्वः ।</l>
          <l>आस्वादयन्युगपदेष परं विशेषं निर्णेतुमेतदुभयस्य यदि क्षमः स्यात् ॥ १९ ॥</l>
        </lg>
        <lg xml_id="NshdCrt.11.20">
          <l>आशीविषेण रदनच्छददंशदानमेतेन ते पुनरनर्थतया न गण्यम् ।</l>
          <l>बाधां विधातुमधरे हि न तावकीने पीयूषसारधटिते घटतेऽस्य शक्तिः ॥ २० ॥</l>
        </lg>
        <lg xml_id="NshdCrt.11.21">
          <l>तद्विस्फुरत्फणविलोकनभूतभीतेः कम्पं च वीक्ष्य पुलकं च ततोनु तस्याः ।</l>
          <l>संजातसात्विकविकारधियः स्वभृत्यान्नृत्यान्न्यषेधदुरगाधिपतिर्विलक्षाः ॥ २१ ॥</l>
        </lg>
        <lg xml_id="NshdCrt.11.22">
          <l>तद्दर्शिभिः स्ववरणे फणिभिर्निराशैर्निःश्वस्य तत्किमपि सृष्टमनात्मनीनम् ।</l>
          <l>यत्तान्प्रयातुमनसोऽपि विमानवाहा हा हा प्रतीपपवनाशकुनान्न जग्मुः ॥ २२ ॥</l>
        </lg>
        <lg xml_id="NshdCrt.11.23">
          <l>ह्रीसंकुचत्फणगणादुरगप्रधानात्तां राजसङ्घमनयन्त विमानवाहाः ।</l>
          <l>संध्यानमद्दलकुलात्कमलाद्विनीय कह्लारमिन्दुकिरणा इव हासभासम् ॥ २३ ॥</l>
        </lg>
        <lg xml_id="NshdCrt.11.24">
          <l>देव्याभ्यधायि भव भीरु धृतावधाना भूमीभुजो भजत भीमभुवो निरीक्षाम् ।</l>
          <l>आलोकितामपि पुनः पिबतां दृशैनामिच्छा विगच्छति न वत्सरकोटिभिर्वा ॥ २४ ॥</l>
        </lg>
        <lg xml_id="NshdCrt.11.25">
          <l>लोकेशकेशवशिवानपि यश्चकार शृङ्गारसान्तरभृशान्तरशान्तभावान् ।</l>
          <l>पञ्चेन्द्रियाणि जगतामिषुपञ्चकेन संक्षोभयन्वितनुतां वितनुर्मदं वः ॥ २५ ॥</l>
        </lg>
        <lg xml_id="NshdCrt.11.26">
          <l>पुष्पेषुणा ध्रुवममूनिषुवर्षजप्तिहुंकारमन्त्रबलभस्मितशान्तशक्तीन् ।</l>
          <l>शृङ्गारसर्गरसिकद्व्यणुकोदरि त्वं द्वीपाधिपान्नयनयोर्नय गोचरत्वम् ॥ २६ ॥</l>
        </lg>
        <lg xml_id="NshdCrt.11.27">
          <l>स्वादूदके जलनिधौ सवनेन सार्धं भव्या भवन्तु तव वारिविहारलीलाः ।</l>
          <l>द्वीपस्य तं पतिममुं भज पुष्करस्य निस्तन्द्रपुष्करतिरस्करणक्षमाक्षि ॥ २७ ॥</l>
        </lg>
        <lg xml_id="NshdCrt.11.28">
          <l>सावर्तभावभवदद्भुतनाभिकूपे स्वर्भौममेतदुपवर्तनमात्मनैव ।</l>
          <l>स्वाराज्यमर्जयसि न श्रियमेतदीयामेतद्गृहे परिगृहाण शचीविलासम् ॥ २८ ॥</l>
        </lg>
        <lg xml_id="NshdCrt.11.29">
          <l>देवः स्वयं वसति तत्र किल स्वयंभूर्न्यग्रोधमण्डलतले हिमशीतले यः ।</l>
          <l>स वां विलोक्य निजशिल्पमनन्यकल्पं सर्वेषु कारुषु करोतु करेण दर्पम् ॥ २९ ॥</l>
        </lg>
        <lg xml_id="NshdCrt.11.30">
          <l>न्यग्रोधनादिव दिवः पतदातपादेर्न्यग्रोधमात्मभरधारमिवावरोहैः ।</l>
          <l>तं तस्य पाकिफलनीलदलद्युतिभ्यां द्वीपस्य पश्य शिखिपत्त्रजमातपत्रम् ॥ ३० ॥</l>
        </lg>
        <lg xml_id="NshdCrt.11.31">
          <l>न श्वेततां चरतु वा भुवनेषु राजहंसस्य न प्रियतमा कथमस्य किर्तिः ।</l>
          <l>चित्रं तु यद्विशदिमाद्वयमाविशन्ती क्षीरं च नाम्बु च मिथः पृथगातनोति ॥ ३१ ॥</l>
        </lg>
        <lg xml_id="NshdCrt.11.32">
          <l>शूरेऽपि सूरिपरिषत्प्रथमाऋचितेऽपि शृङ्गारभङ्गिमधुरेऽपि कलाकरेऽपि ।</l>
          <l>तस्मिन्नवद्यमियमाप तदेव नाम यत्कोमलं न किल तस्य नलेति नाम ॥ ३२ ॥</l>
        </lg>
        <lg xml_id="NshdCrt.11.33">
          <l>भ्रूवल्लिवेल्लितमथाकृतिभङ्गिमेषा लिङ्गं चकार तदनादरणस्य विज्ञा ।</l>
          <l>राज्ञोऽपि तस्य तदलाभजतापवह्निश्चिह्नीबभूव मलिनच्छविभूमधूमः ॥ ३३ ॥</l>
        </lg>
        <lg xml_id="NshdCrt.11.34">
          <l>राजान्तराभिमुखमिन्दुमुखीमथैनां जन्या जनीं हृदयवेदितयैव निन्युः ।</l>
          <l>अन्यानपेक्षितविधौ न खलु प्रधानवाचां भवत्यवसरः सति भव्यभृत्ये ॥ ३४ ॥</l>
        </lg>
        <lg xml_id="NshdCrt.11.35">
          <l>ऊचे पुनर्भगवती नृपमन्यमस्यै निर्दिश्य दृश्यतमतावमताश्विनेयम् ।</l>
          <l>आलोक्यतामयमये कुलशीलशाली शालीनतानतमुदस्य निजास्यबिम्बम् ॥ ३५ ॥</l>
        </lg>
        <lg xml_id="NshdCrt.11.36">
          <l>एतत्पुरःपठदपश्रमबन्दिवृन्दवाग्डम्बरैरनवकाशतरेऽम्बरेऽस्मिन् ।</l>
          <l>उत्पत्तुमस्ति पदमेव न मत्पदानामर्थोऽपि नाऋथपुनरुक्तिषु पातुकानाम् ॥ ३६ ॥</l>
        </lg>
        <lg xml_id="NshdCrt.11.37">
          <l>नन्वत्र हव्य इति विश्रुतनाम्नि शाकद्वीपप्रशासिनि सुधीषु सुधीभवन्त्या ।</l>
          <l>एतद्भुजाबिरुदबन्दिजयानयापि किं रागि राजनि गिराजनि नान्तरं ते शाकः ॥ ३७ ॥</l>
        </lg>
        <lg xml_id="NshdCrt.11.38">
          <l>शुकच्छदसमच्छविपत्त्रमालभारी हरिष्यति तरुस्तव तत्र चित्तम् ।</l>
          <l>यत्पल्लवौघपरिरम्भविजृम्भितेन ख्याता जगत्सु हरितो हरितः स्फुरन्ति ॥ ३८ ॥</l>
        </lg>
        <lg xml_id="NshdCrt.11.39">
          <l>स्पर्शेन तत्र किल तत्तरुपत्त्रजन्मा यन्मारुतः कमपि संमदमादधाति ।</l>
          <l>कौतूहलं तदनुभूय विधेहि भूयः श्रद्धां पराशरपुराणकथान्तरेऽपि ॥ ३९ ॥</l>
        </lg>
        <lg xml_id="NshdCrt.11.40">
          <l>क्षीरार्णवस्तवकटाक्षरुचिच्छटानामन्वेतु तत्र विकटायितमायताक्षि ।</l>
          <l>वेलावनीवनततिप्रतिबिम्बचुम्बिकिर्मीरितोर्मिचयचारिमचापलाभ्याम् ॥ ४० ॥</l>
        </lg>
        <lg xml_id="NshdCrt.11.41">
          <l>कल्लोलजालचलनोपनतेन पीवा जीवातुनानवरतेन पयोरसेन ।</l>
          <l>अस्मिन्नखण्डपरिमण्डलितोरुमूर्तिरध्यास्यते मधुभिदा भुजगाधिराजः ॥ ४१ ॥</l>
        </lg>
        <lg xml_id="NshdCrt.11.42">
          <l>त्वद्रूपसंपदवलोकनजातशङ्का पादाब्जयोरिह कराङ्गुलिलालनेन ।</l>
          <l>भूयाच्चिराय कमला कलितावधाना निद्रानुबन्धमनुरोधयितुं धवस्य ॥ ४२ ॥</l>
        </lg>
        <lg xml_id="NshdCrt.11.43">
          <l>बालातपैः कृतकगैरिकतां कृतां द्विस्तत्रोदयाचलशिलाः परिशीलयन्तु ।</l>
          <l>त्वद्विभ्रमभ्रमणजश्रमवारिधारिपादाङ्गुलीगलितया नखलाक्षयापि ॥ ४३ ॥</l>
        </lg>
        <lg xml_id="NshdCrt.11.44">
          <l>नॄणां करम्बितमुदामुदयन्मृगाङ्कशङ्कां सृजत्वनघजङ्घि परिभ्रमन्त्याः ।</l>
          <l>तत्रोदयाद्रिशिखरे तव दृश्यमास्यं कश्मीरसंभवसमारचनाभिरामम् ॥ ४४ ॥</l>
        </lg>
        <lg xml_id="NshdCrt.11.45">
          <l>एतेन ते विरहपावकमेत्य तावत्कामं स्वनाम कलितान्वयमन्वभावि ।</l>
          <l>अङ्गीकरोषि यदि तत्तव नन्दनाद्यैर्लब्धान्वयं स्वमपि नन्वयमातनोतु ॥ ४५ ॥</l>
        </lg>
        <lg xml_id="NshdCrt.11.46">
          <l>लक्ष्मीलतासमवलम्बभुजद्रुमेऽपि वाग्देवतायतनमञ्जुमुखाम्बुजेऽपि ।</l>
          <l>सामुत्र दूषणमजीगणदेकमेव नाऋथी बभूव मघवा यदमुष्य देवः ॥ ४६ ॥</l>
        </lg>
        <lg xml_id="NshdCrt.11.47">
          <l>लक्ष्मीविलासवसतेः सुमनःसु मुख्यादस्माद्विकृष्य भुवि लब्धगुणप्रसिद्धिम् ।</l>
          <l>स्थानान्तरं तदनु निन्युरिमां विमानवाहाः पुनः सुरभितामिव गन्धवाहाः ॥ ४७ ॥</l>
        </lg>
        <lg xml_id="NshdCrt.11.48">
          <l>भूयस्ततो निखिलवाङ्मयदेवता सा हेमोपमेयतनुभा समभाषतैनाम् ।</l>
          <l>एतं स्वबाहुबहुवारनिवारितारिं चित्ते कुरुष्व कुरुविन्दसकान्तिदन्ति ॥ ४८ ॥</l>
        </lg>
        <lg xml_id="NshdCrt.11.49">
          <l>द्वीपस्य पश्य दयितं द्युतिमन्तमेनं क्रौञ्चस्य चञ्चलदृगञ्चलविभ्रमेण ।</l>
          <l>यन्मण्डले स परिमण्डलसंनिवेशः पाण्डुश्चकास्ति दधिमण्डपयोधिपूरः ॥ ४९ ॥</l>
        </lg>
        <lg xml_id="NshdCrt.11.50">
          <l>तत्राद्रिरस्ति भवदङ्घ्रिविहारयाची क्रौञ्चः स्फुरिष्यति गुणानिव यस्त्वदीयान् ।</l>
          <l>हंसावली कलकलप्रतिनादवाग्भिः स्कन्देषुवृन्दविवरैर्विवरीतुकामः ॥ ५० ॥</l>
        </lg>
        <lg xml_id="NshdCrt.11.51">
          <l>वैदर्भि दर्भदलपूजनयापि यस्य गर्भे जनः पुनरुदेति न जातु मातुः ।</l>
          <l>तस्यार्चनां रचय तत्र मृगाङ्कमौलेस्तन्मात्रदैवतजनाभिजनः स देशः ॥ ५१ ॥</l>
        </lg>
        <lg xml_id="NshdCrt.11.52">
          <l>चूडाग्रचुम्बिमिहिरोदयशैलशीलस्तेनाः स्तनंधयसुधाकरशेखरस्य ।</l>
          <l>तस्मिन्सुवर्णरसभूषणरम्यहर्म्यभूभृद्धटा घटय हेमघटावतंसाः ॥ ५२ ॥</l>
        </lg>
        <lg xml_id="NshdCrt.11.53">
          <l>तस्मिन्मलिम्लुच इव स्मरकेलिजन्मघर्मोदबिन्दुमययौक्तिकमण्डनं ते ।</l>
          <l>जालैर्मिलन्दधिमहोदधिपूरलोलकल्लोलचामरमरुत्तरुणि छिनत्तु ॥ ५३ ॥</l>
        </lg>
        <lg xml_id="NshdCrt.11.54">
          <l>एतद्यशो नवनवं खलु हंसवेषं वेशन्तसंतरणदूरगमक्रमेण ।</l>
          <l>अभ्यासमर्जयति संतरितुं समुद्रान्गन्तुं च निःश्रममितः सकलान्दिगन्तान् ॥ ५४ ॥</l>
        </lg>
        <lg xml_id="NshdCrt.11.55">
          <l>तस्मिन्गुणैरपि भृते गणनादरिद्रैस्तन्वी न सा हृदयबन्धमवाप भूपे ।</l>
          <l>दैवे निरुन्धति निबन्धनतां वहन्ति हन्त प्रयासपरुषाणि न पौरुषाणि ॥ ५५ ॥</l>
        </lg>
        <lg xml_id="NshdCrt.11.56">
          <l>ते निन्यिरे नृपतिमन्यमिमाममुष्मादंसावतंसशिबिकांशभृतः पुमांसः ।</l>
          <l>रत्नाकरादिव तुषारमयूखलेखां लेखानुजीविपुरुषा गिरिशोत्तमाङ्गम् ॥ ५६ ॥</l>
        </lg>
        <lg xml_id="NshdCrt.11.57">
          <l>एकैकमद्भुतगुणं धुतदूषणं च हित्वान्यमन्यमुपगत्य परित्यजन्तीम् ।</l>
          <l>एनां जगाद जगदञ्चितपादपद्मा पद्मामिवाच्युतभुजान्तरविच्युतां सा ॥ ५७ ॥</l>
        </lg>
        <lg xml_id="NshdCrt.11.58">
          <l>ईशः कुशेशयसनाभिशये कुशेन द्वीपस्य लाञ्छिततनोर्यदि वाञ्छितस्ते ।</l>
          <l>ज्योतिष्मता सममनेन वनीघनासु तत्त्वं विनोदय घृतोदतटीषु चेतः ॥ ५८ ॥</l>
        </lg>
        <lg xml_id="NshdCrt.11.59">
          <l>वातोर्मिदोलनचलद्दलमण्डलाग्रभिन्नाभ्रमण्डलगलज्जलजातसेकः ।</l>
          <l>स्तम्बः कुशस्य भविताम्बरचुम्बिचूडश्चित्राय तत्र तव नेत्रनिपीयमानः ॥ ५९ ॥</l>
        </lg>
        <lg xml_id="NshdCrt.11.60">
          <l>पाथोधिमाथसमयोत्थितसिन्धुपुत्रीपत्पङ्कजार्पणपवित्रशिलासु तत्र ।</l>
          <l>पत्या सहावह विहारमयैर्विलासैरानन्दमिन्दुमुखि मन्दरकन्दरासु ॥ ६० ॥</l>
        </lg>
        <lg xml_id="NshdCrt.11.61">
          <l>आरोहणाय तव सज्ज इवास्ति तत्र सोपानशोभिवपुरश्मवलिच्छटाभिः ।</l>
          <l>भोगीन्द्रवेष्टशतघृष्टिकृताभिरब्धिक्षुब्धाचलः कनककेतकगोत्रगात्रि ॥ ६१ ॥</l>
        </lg>
        <lg xml_id="NshdCrt.11.62">
          <l>मन्था नगः स भुजगप्रभुवेष्टघृष्टिलेखावलद्धवलनिर्झरवारिधारः ।</l>
          <l>त्वन्नेत्रयोः स्वभरयन्त्रितशीर्षशेषशेषाङ्गवेष्टिततनुभ्रममातनोतु ॥ ६२ ॥</l>
        </lg>
        <lg xml_id="NshdCrt.11.63">
          <l>एतेन ते स्तनयुगेन सुरेभकुम्भौ पाणिद्वयेन दिविषह्रुमपल्लवानि ।</l>
          <l>आस्येन स स्मरतु नीरधिमन्थनोत्थं स्वच्छन्दमिन्दुमपि सुन्दरि मन्दराद्रिः ॥ ६३ ॥</l>
        </lg>
        <lg xml_id="NshdCrt.11.64">
          <l>वेदैर्वचोभिरखिलैः कृतकीर्तिरत्ने हेतुं विनैव धृतनित्यपरार्थयत्ने ।</l>
          <l>मीमांसयेव भगवत्यमृतांशुमौलौ तस्मिन्महीभुजि तयानुमतिर्न भेजे ॥ ६४ ॥</l>
        </lg>
        <lg xml_id="NshdCrt.11.65">
          <l>तस्मादिमां नरपतेरपनीय तन्वीं राजन्यमन्यमथ जन्यजनः स निन्ये ।</l>
          <l>स्त्रीभावधावितपदामविमृश्य याच्ञामर्थी निवर्त्य विधनादिव वित्तवित्तम् ॥ ६५ ॥</l>
        </lg>
        <lg xml_id="NshdCrt.11.66">
          <l>देवी पवित्रितचतुर्भुजवामभागा वागालपत्पुनरिमां गरिमाभिरामाम् ।</l>
          <l>अस्यारिनिष्कृपकृपाणसनाथपाणेः पाणिग्रहादनुगृहाण गणं गुणानाम् ॥ ६६ ॥</l>
        </lg>
        <lg xml_id="NshdCrt.11.67">
          <l>द्वीपस्य शाल्मल इति प्रथितस्य नाथः पाथोधिना वलयितस्य सुराम्बुनायम् ।</l>
          <l>अस्मिन्वपुष्मति न विस्मयसे गुणाब्धौ रक्ता तिलप्रसवनासिकि नासि किं वा ॥ ६७ ॥</l>
        </lg>
        <lg xml_id="NshdCrt.11.68">
          <l>विप्रे धयत्युदधिमेकतमं त्रसत्सु यस्तेषु पञ्चसु बिभाय न सीधुसिन्धुः ।</l>
          <l>तस्मिन्ननेन च निजालिजनेन च त्वं सार्धं विधेहि मधुरा मधुपानकेलीः ॥ ६८ ॥</l>
        </lg>
        <lg xml_id="NshdCrt.11.69">
          <l>द्रोणः स तत्र वितरिष्यति भाग्यलभ्यसौभाग्यकाऋमणमयीमुपदां गिरिस्ते ।</l>
          <l>तद्द्वीपदीप इव दीप्तिभिरौषधीनां चूडामिलज्जलदकज्जलदर्शनीयः ॥ ६९ ॥</l>
        </lg>
        <lg xml_id="NshdCrt.11.70">
          <l>तद्वीपलक्ष्मपृथुशाल्मलितूलजालैः क्षोणीतले मृदुनि मारुतचारुकीर्णैः ।</l>
          <l>लीलाविहारसमये चरणार्पणानि योग्यानि ते सरससारसकोशमृद्वि ॥ ७० ॥</l>
        </lg>
        <lg xml_id="NshdCrt.11.71">
          <l>एतद्गुणश्रवणकालविजृम्भमाणतल्लोचनाञ्चलनिकोचनसूचितस्य ।</l>
          <l>भावस्य चक्ररुचितं शिबिकाभृतस्ते तामेकतः क्षितिपतेरपरं नयन्तः ॥ ७१ ॥</l>
        </lg>
        <lg xml_id="NshdCrt.11.72">
          <l>तां भारती पुनरभाषत नन्वमुष्मिन्काश्मीरपङ्कनिभलग्नजनानुरागे ।</l>
          <l>श्रीखण्डलेपमयदिग्जयकीर्तिराजिराजद्भुजे भज महीभुजि भैमि भावम् ॥ ७२ ॥</l>
        </lg>
        <lg xml_id="NshdCrt.11.73">
          <l>द्वीपं द्विपाधिपति मन्दपदे प्रशास्ति प्लक्षोपलक्षितमयं क्षितिपस्तदस्य ।</l>
          <l>मेधातिथेस्त्वमुरसि स्फुर सृष्टसौख्या साक्षाद्यथैव कमला यमलार्जुनारेः ॥ ७३ ॥</l>
        </lg>
        <lg xml_id="NshdCrt.11.74">
          <l>प्लक्षे महीयसि महीवलयातपत्रे तत्रेक्षिते खलु तवापि मतिर्भवित्री ।</l>
          <l>खेलां विधातुमधिशाखविलम्बिदोलालोलाखिलाङ्गजनताजनितानुरागे ॥ ७४ ॥</l>
        </lg>
        <lg xml_id="NshdCrt.11.75">
          <l>पीत्वा तवाधरसुधां वसुधासुधांशुर्न श्रद्दधातु रसमिक्षुरसोदवाराम् ।</l>
          <l>द्वीपस्य तस्य दधतां परिवेषवेषं सोऽयं चमत्कृतचकोरचलाचलाक्षि ॥ ७५ ॥</l>
        </lg>
        <lg xml_id="NshdCrt.11.76">
          <l>सूरं न सौर इव नेन्दुमवीक्ष्य तस्मिन्नाश्नाति यस्तदितरत्रिदशानभिज्ञः ।</l>
          <l>तस्यैन्दवस्य भवदास्यनिरीक्षयैव दर्शे श्नतोऽपि न भवत्यवकीर्णिभावः ॥ ७६ ॥</l>
        </lg>
        <lg xml_id="NshdCrt.11.77">
          <l>उत्सर्पिणी न किल तस्य तरिङ्गिणी या त्वन्नेत्रयोरहह तत्र विपाशि जाता ।</l>
          <l>नीराजनाय नवनीरजराजिरास्तामत्राञ्जसानुरज राजनि राजमाने ॥ ७७ ॥</l>
        </lg>
        <lg xml_id="NshdCrt.11.78">
          <l>एतद्यशोभिरखिलेऽम्बुनि सन्तु हंसा दुग्धीकृते तदुभयव्यतिभेदमुग्धाः ।</l>
          <l>क्षीरे पयस्यपि पदे द्वयवाचिभूयं नानार्थकोषविषयोऽद्य मृषोद्यमस्तु ॥ ७८ ॥</l>
        </lg>
        <lg xml_id="NshdCrt.11.79">
          <l>ब्रूमः किमस्य नलमप्यलमाजुहूषोः कीर्तिं स चैष च समादिशतः स्म कर्तुम् ।</l>
          <l>स्वद्वीपसीमसरिदीश्वरपूरपारवेलाचलाक्रमणविक्रममक्रमेण ॥ ७९ ॥</l>
        </lg>
        <lg xml_id="NshdCrt.11.80">
          <l>अम्भोजगर्भरुचिराथ विदर्भसुभ्रूस्तं गर्भरूपमपि रूपजितत्रिलोकम् ।</l>
          <l>वैराग्यरूक्षमवलोकयति स्म भूपं दृष्टिः पुरत्रयरिपोरिव पुष्पचापम् ॥ ८० ॥</l>
        </lg>
        <lg xml_id="NshdCrt.11.81">
          <l>ते तां ततोऽपि चकृषुर्जगदेकदीपादंसस्थलस्थितसमानविमानदण्डाः ।</l>
          <l>चण्डद्युतेरुदयिनीमिव चन्द्रलेखां सोत्कण्ठकैरववनीसुकृतप्ररोहाः ॥ ८१ ॥</l>
        </lg>
        <lg xml_id="NshdCrt.11.82">
          <l>भूपेषु तेषु न मनागपि दत्तचित्ता विस्मेरया वचनदेवतया तयाथ ।</l>
          <l>वाणीगुणोदयतृणीकृतपाणिवीणानिक्वाणया पुनरभाणि मृगेक्षणा सा ॥ ८२ ॥</l>
        </lg>
        <lg xml_id="NshdCrt.11.83">
          <l>यन्मौलिरत्नमुदितासि स एष जम्बूद्वीपस्त्वदर्थमिलितैर्युवभिर्विभाति ।</l>
          <l>दोलायितेन बहुना भवभीतिकम्प्रः कंदर्पलोक इव खात्पतितस्त्रुटित्वा ॥ ८३ ॥</l>
        </lg>
        <lg xml_id="NshdCrt.11.84">
          <l>विष्वग्वृतः परिजनैरयमन्तरीपैस्तेषामधीश इव राजति राजपुत्रि ।</l>
          <l>हेमाद्रिणा कनकदण्डमहातपत्रः कैलासरश्मिचयचामरचक्रचिह्नः ॥ ८४ ॥</l>
        </lg>
        <lg xml_id="NshdCrt.11.85">
          <l>एतत्तरुस्तरुणि राजति राजजम्बूः स्थूलोपलानिव फलानि विमृश्य यस्याः ।</l>
          <l>सिद्धस्त्रियः प्रियमिदं निगदन्ति दन्तियूथानि केन तरुमारुरुहुः पथेति ॥ ८५ ॥</l>
        </lg>
        <lg xml_id="NshdCrt.11.86">
          <l>जाम्बूनदं जगति विश्रुतिमेति मृत्स्ना कृत्स्नापि सा तव रुचा विजितश्रि ।</l>
          <l>यस्याः तज्जाम्बवद्रवभवास्य सुधाविधाम्बुर्जम्बूसरिद्वहति सीमनि कम्बुकण्ठि ॥ ८६ ॥</l>
        </lg>
        <lg xml_id="NshdCrt.11.87">
          <l>अस्मिञ्जयन्ति जगतीपतयः सहस्रमस्रास्रुसार्द्ररिपुतद्वनितेषु तेषु ।</l>
          <l>रम्भोरु चारु कतिचित्तव चित्तबिन्धिरूपान्निरूपय मुदाहमुदाहरामि ॥ ८७ ॥</l>
        </lg>
        <lg xml_id="NshdCrt.11.88">
          <l>प्रत्यर्थियौवतवतंसतमालमालोन्मीलत्तमःप्रकरतस्करशौर्यसूर्ये ।</l>
          <l>अस्मिन्नवन्तिनृपतौ गुणसंततीनां विश्रान्तिधामनि मनो दमयन्ति किं ते ॥ ८८ ॥</l>
        </lg>
        <lg xml_id="NshdCrt.11.89">
          <l>तत्रानुतीरवनवासितपस्विविप्रा शिप्रा तवोर्मिभुजया जलकेलिकाले ।</l>
          <l>आलिङ्गनानि ददती भवता वयस्या हास्यानुबन्धिरमणीयसरोरुहास्या ॥ ८९ ॥</l>
        </lg>
        <lg xml_id="NshdCrt.11.90">
          <l>अस्याधिशय्य पुरमुज्जयिनीं भवानी जागर्ति या सुभगयौवतमौलिमाला ।</l>
          <l>पत्याऽर्धकायघटनाय मृगाक्षि तस्याः शिष्या भविष्यसि चिरं वरिवस्ययापि ॥ ९० ॥</l>
        </lg>
        <lg xml_id="NshdCrt.11.91">
          <l>निःशङ्कमङ्कुरिततां रतिवल्लभस्य देवः स्वचन्द्रकिरणामृतसेचनेन ।</l>
          <l>तत्रावलोक्य सुदृशां हृदयेषु रुद्रस्तद्देहदाहफलमाह स किं न विद्मः ॥ ९१ ॥</l>
        </lg>
        <lg xml_id="NshdCrt.11.92">
          <l>आगश्शतं विदधतोऽपि समिद्धकामा नाधीयते परुषामक्षरमस्य वामाः ।</l>
          <l>चान्द्री न तत्र हरमौलिशयालुरेकानध्यायहेतुतिथिकेतुरपैति लेखा ॥ ९२ ॥</l>
        </lg>
        <lg xml_id="NshdCrt.11.93">
          <l>भूपं व्यलोकत न दूरतरानुरक्तं सा कुण्डिनावनिपुरंदरनन्दिनी तम् ।</l>
          <l>अन्यानुरागविरसेन विलोकनाद्वा जानामि सम्यगविलोकनमेव रम्यम् ॥ ९३ ॥</l>
        </lg>
        <lg xml_id="NshdCrt.11.94">
          <l>भैमीङ्गितानि शिबिकामधरे वहन्तः साक्षान्न यद्यपि कथंचन जानते स्म ।</l>
          <l>जज्ञुस्तथापि सविधस्थितसंमुखीनभूपालभूषणमणिप्रतिविम्बितेन ॥ ९४ ॥</l>
        </lg>
        <lg xml_id="NshdCrt.11.95">
          <l>भैमीमवापयत जन्यजनस्तदन्यं गङ्गामिव क्षितितलं रधुवंशदीपः ।</l>
          <l>गाङ्गेयपीतकुचकुम्भयुगां च हारचूडासमागमवशेन विभूषितां च ॥ ९५ ॥</l>
        </lg>
        <lg xml_id="NshdCrt.11.96">
          <l>तां मत्स्यलाञ्छनदराञ्छितचापभासा नीराजितभ्रुवमभाषत भाषितेशा ।</l>
          <l>व्रीडाजडे किमपि सूचय चेतसा चेत्क्रीडारसं वहसि गौडविडौजसीह ॥ ९६ ॥</l>
        </lg>
        <lg xml_id="NshdCrt.11.97">
          <l>एतद्यशोभिरमलानि कुलानि भासां तथ्यं तुषारकिरणस्य तृणीकृतानि ।</l>
          <l>स्थाने ततो वसति तत्र सुधाम्बुसिन्धौ रङ्कुस्तदङ्कुरवनीकवलाभिलाषात् ॥ ९७ ॥</l>
        </lg>
        <lg xml_id="NshdCrt.11.98">
          <l>आलिङ्गितः कमलवत्करकस्त्वयाऽयं श्यामः सुमेरुशिस्वयेव नवः पयोदः ।</l>
          <l>कन्दर्पमूर्धरुहमण्डनचम्पकस्रग्दामत्वदङ्गरुचिकञ्चुकितश्चकास्तु ॥ ९८ ॥</l>
        </lg>
        <lg xml_id="NshdCrt.11.99">
          <l>एतेन संमुखमिलत्करिकुम्भमुक्ताः कौक्षेयकाभिहतिभिर्विबभुर्विमुक्ताः ।</l>
          <l>एतद्भुजोष्मभृशनिःसहया विकीर्णाः प्रस्वेदबिन्दव इवारिनरेन्द्रलक्ष्म्या ॥ ९९ ॥</l>
        </lg>
        <lg xml_id="NshdCrt.11.100">
          <l>आश्चर्यमस्य ककुभामवधीनवापदाजानुगाद्भुजयुगादुदितः प्रतापः ।</l>
          <l>व्यापत्सदाशयविसारितसप्ततन्तुजन्मा चतुर्दश जगन्ति यशःपटश्च ॥ १०० ॥</l>
        </lg>
        <lg xml_id="NshdCrt.11.101">
          <l>औदास्यसंविदवलम्बितशून्यमुद्रामस्मिन्दृशोर्निपतितामवगम्य भैम्याः ।</l>
          <l>स्वेनैव जन्यजनतान्यमजीगमत्तां सुज्ञं प्रतीङ्गितविभावनमेव वाचः ॥ १०१ ॥</l>
        </lg>
        <lg xml_id="NshdCrt.11.102">
          <l>एतां कुमारनिपुणां पुनरप्यभाणीद्वाणी सरोजमुखि निर्भरमारभस्व ।</l>
          <l>अस्मिन्नसंकुचितपङ्कजसख्यशिक्षानिष्णातदृष्टिपरिरम्भविजृम्भितानि ॥ १०२ ॥</l>
        </lg>
        <lg xml_id="NshdCrt.11.103">
          <l>प्रत्यर्थिपार्थिवपयोनिधिमाथमन्थपृथ्वीधरः पृथुरयं मथुराधिनाथः ।</l>
          <l>अश्मश्रुजातमनुयाति न शर्वरीशः श्यामाङ्ककर्बुरवपुर्वदनाब्जमस्य ॥ १०३ ॥</l>
        </lg>
        <lg xml_id="NshdCrt.11.104">
          <l>बालेऽधराधरितनैकविधप्रवाले पाणौ जगद्विजयकार्मणमस्य पश्य ।</l>
          <l>ज्याघातजेन रिपुराजकधूमकेतुतारायमाणमुपरज्य मणिं किणेन ॥ १०४ ॥</l>
        </lg>
        <lg xml_id="NshdCrt.11.105">
          <l>एतद्भुजारणिसमुद्भवविक्रमाग्निचिह्नं धनुर्गुणकिणः खलु धूमलेखा ।</l>
          <l>जातं ययारिपरिषन्मशकाऋथयाश्रुविश्राणनाय रिपुदारदृगम्बुजेभ्यः ॥ १०५ ॥</l>
        </lg>
        <lg xml_id="NshdCrt.11.106">
          <l>श्यामीकृता मृगमदैरिव माथुरीणां धौतैः कलिन्दतनयामधिमध्यदेशम् ।</l>
          <l>तत्राप्तकालियमहाह्रदनाभिशोभा रोमावलीमिव विलोकयितासि भूमेः ॥ १०६ ॥</l>
        </lg>
        <lg xml_id="NshdCrt.11.107">
          <l>गोवर्धनाचलकलापिचयप्रचारनिर्वासिताहिनि घने सुरभिप्रसूनैः ।</l>
          <l>तस्मिन्ननेन सह निर्विश निर्विशङ्कं वृन्दावने वनविहारकुतूहलानि ॥ १०७ ॥</l>
        </lg>
        <lg xml_id="NshdCrt.11.108">
          <l>भावी करः कररुहाङ्कुरकोरकोऽपि तद्वल्लिपल्लवचये तव सौख्यलक्ष्यः ।</l>
          <l>अन्तस्त्वदास्यहृतसारतुषारभानुशोकानुकारिकरिदन्तजकङ्कणाङ्कः ॥ १०८ ॥</l>
        </lg>
        <lg xml_id="NshdCrt.11.109">
          <l>तज्जः श्रमाम्बु सुरतान्तमुदा नितान्तमुत्कण्टके स्तनतटे तव संचरिष्णुः ।</l>
          <l>खञ्जन्प्रभञ्जनजनः पथिकः पिपासुः पाता कुरङ्गमदपङ्किलमप्यशङ्कम् ॥ १०९ ॥</l>
        </lg>
        <lg xml_id="NshdCrt.11.110">
          <l>पूजाविधौ मखभुजामुपयोगिनो ये विद्वत्कराः कमलनिर्मलकान्तिभाजः ।</l>
          <l>लक्ष्मीमनेन दधतेऽनुदिनं वितीर्णैस्ते हाटकैः स्फुटवराटकगौरगर्भाः ॥ ११० ॥</l>
        </lg>
        <lg xml_id="NshdCrt.11.111">
          <l>वैरिश्रियं प्रतिनियुद्धमनाप्नुवन्यः किंचिन्न तृप्यति धरावलयैकवीरः ।</l>
          <l>स त्वामवाप्य निपतन्मदनेषुवृन्दस्यन्दीति तृप्यतु मधूनि पिबन्निवायम् ॥ १११ ॥</l>
        </lg>
        <lg xml_id="NshdCrt.11.112">
          <l>तस्मादियं क्षितिपतिक्रमगम्यमानमध्वानमैक्षत नृपादवतारिताक्षी ।</l>
          <l>तद्भावबोधबुधतां निजचेष्टयैव व्याचक्षते स्म शिबिकानयने नियुक्ताः ॥ ११२ ॥</l>
        </lg>
        <lg xml_id="NshdCrt.11.113">
          <l>भूयोऽपि भूपमपरं प्रति भारती तां त्रस्यच्चमूरुचलचक्षुषमाचचक्षे ।</l>
          <l>एतस्य काशिनृपतेस्त्वमवेक्ष्य लक्ष्मीमक्ष्णोः सुखं जनय खञ्जनमञ्जुनेत्रे ॥ ११३ ॥</l>
        </lg>
        <lg xml_id="NshdCrt.11.114">
          <l>एतस्य सावनिभुजः कुलराजधानी काशी भवोत्तरणधर्मतरिः स्मरारेः ।</l>
          <l>यामागता दुरितपूरितचेतसोऽपि पापं निरस्य चिरजं विरजीभवन्ति ॥ ११४ ॥</l>
        </lg>
        <lg xml_id="NshdCrt.11.115">
          <l>आलोक्य भाविविधिकर्तृकलोकसृष्टिकष्टानि रोदिति पुरा कृपयैव रुद्रः ।</l>
          <l>नामेच्छयेति मिषमात्रमधत्त यत्तां संसारतारणतरीमसृजत्पुरीं सः ॥ ११५ ॥</l>
        </lg>
        <lg xml_id="NshdCrt.11.116">
          <l>वाराणसी निविशते न वसुंधरायां तत्र स्थितिर्मखभुजां भुवने निवासः ।</l>
          <l>तत्तीर्थमुक्तवपुषामत एव मुक्तिः स्वर्गात्परं पदमुदेतु मुदे तु कीदृक् ॥ ११६ ॥</l>
        </lg>
        <lg xml_id="NshdCrt.11.117">
          <l>सायुज्यमृच्छति भवस्य भवाब्धियादस्तां पत्युरेत्य नगरीं नगराजपुत्र्याः ।</l>
          <l>भूताभिधानपटुमद्यतनीमवाप्य भीमोद्भवे भवतिभावमिवास्तिधातुः ॥ ११७ ॥</l>
        </lg>
        <lg xml_id="NshdCrt.11.118">
          <l>निर्विश्य निर्विरति काशिनिवासि भोगान्निर्माय नर्म च मिथो मिथुनं यथेच्छम् ।</l>
          <l>गौरीगिरीशघटनाधिकमेकभावं शर्मोर्मिकञ्चुकितमञ्चति पञ्चतायाम् ॥ ११८ ॥</l>
        </lg>
        <lg xml_id="NshdCrt.11.119">
          <l>न श्रद्दधासि यदि तन्मम मौनमस्तु कथ्या निजाप्ततमयैव तवानुभूत्या ।</l>
          <l>न स्यात्कनीयसितरा यदि नाम काश्या राजन्वती मुदिरमण्डनधन्वना भूः ॥ ११९ ॥</l>
        </lg>
        <lg xml_id="NshdCrt.11.120">
          <l>ज्ञानाधिकासि सुकृतान्यधिकाशि कुर्याः कार्यं किमन्यकथनैरपि यत्र मृत्योः ।</l>
          <l>एकं जनाय सतताभयदानमन्यद्धन्ये वहत्यमृतसत्त्रमवारितार्थि ॥ १२० ॥</l>
        </lg>
        <lg xml_id="NshdCrt.11.121">
          <l>भूभर्तुरस्य रतिरेधि मृगाक्षि मूर्ता सोऽयं तवास्तु कुसुमायुध एव मूर्तः ।</l>
          <l>भातं च ताविव पुरा गिरिशं विराद्धमाराद्धुमाशु पुरि तत्र कृतावतारौ ॥ १२१ ॥</l>
        </lg>
        <lg xml_id="NshdCrt.11.122">
          <l>कामानुशासनशते सुतरामधीती सोऽयं रहो नखपदैर्महतु स्तनौ ते ।</l>
          <l>रुष्टाद्रिजाचरणकुङ्कुमपङ्करागसंकीर्णशंकरशशाङ्ककलाङ्ककारैः ॥ १२२ ॥</l>
        </lg>
        <lg xml_id="NshdCrt.11.123">
          <l>पृथ्वीश एष नुदतु त्वदनङ्गतापमालिङ्ग्य कीर्तिचयचामरचारुचापः ।</l>
          <l>सङ्ग्रामसंगतविरोधिशिरोधिदण्डखण्डिक्षुरप्रशरसंप्रसरत्प्रतापः ॥ १२३ ॥</l>
        </lg>
        <lg xml_id="NshdCrt.11.124">
          <l>वक्षस्त्वदुग्रविरहादपि नास्य दीर्णं वज्रायते पतनकुण्ठतशत्रुशस्त्रम् ।</l>
          <l>तत्कन्दकन्दलतया भुजयोर्न तेजो वह्निर्नमत्यरिवधूनयनाम्बुनापि ॥ १२४ ॥</l>
        </lg>
        <lg xml_id="NshdCrt.11.125">
          <l>किं न द्रुमा जगति जाग्रति लक्षसंख्यास्तुल्योपनीतपिककाकफलोपभोगाः ।</l>
          <l>स्तुत्यस्तु कल्पविटपी फलसंप्रदानं कुर्वन्स एष विबुधानमृतैकवृत्तीन् ॥ १२५ ॥</l>
        </lg>
        <lg xml_id="NshdCrt.11.126">
          <l>अस्मै करं प्रवितरन्तु नृपा न कस्मादस्यैव तत्र यदभूत्प्रतिभूः कृपाणः ।</l>
          <l>दैवाद्यदा प्रवितरन्ति न ते तदैव नेदंकृपा निजकृपाणकरग्रहाय ॥ १२६ ॥</l>
        </lg>
        <lg xml_id="NshdCrt.11.127">
          <l>एतद्बलैः क्षणिकतामपि भूखुराग्रस्पर्शायुषां रयरसादसमापयद्भिः ।</l>
          <l>दृक्पेयकेवलनभःक्रमणप्रवाहैर्वाहैरलुप्यत सहस्रदृगर्वगर्वः ॥ १२७ ॥</l>
        </lg>
        <lg xml_id="NshdCrt.11.128">
          <l>तद्वर्णनासमय एव समेतलोकशोभावलोकनपरा तमसौ निरासे ।</l>
          <l>मानी तया गुणविदा यदनादृतोऽसौ तद्भूभृतां सदसि दुर्यशसेव मम्लौ ॥ १२८ ॥</l>
        </lg>
        <lg xml_id="NshdCrt.11.129">
          <l>सानन्तानाप्यतेजःसखनिखिलमरुत्पार्थिवान्दिष्टभाजश्चित्तेनाशाजुषस्तान्सममसमगुणान्मुञ्चती गूढभावा ।</l>
          <l>पारेवाग्वर्तिरूपं पुरुषमनु चिदम्भोधिमेकं शुभाङ्गी निःसीमानन्दमासीदुपनिषदुपमा तत्परीभूय भूयः ॥ १२९ ॥</l>
        </lg>
        <lg xml_id="NshdCrt.11.130">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>शृङ्गारामृतशीतगावयमगादेकादशस्तन्महाकाव्ये चारुणि नैषधीयचरिते सर्गो निसर्गोज्ज्वलः ॥ १३० ॥</l>
        </lg>
      </div>
      <div n="12" type="sarga">
        <head>द्वादशः सर्गः</head>
        <lg xml_id="NshdCrt.12.1">
          <l>प्रियाह्रियालम्ब्य विलम्बमाविला विलासिनः कुण्डिनमण्डनायितम् ।</l>
          <l>समाजमाजग्मुरथो रथोत्तमास्तमा समुद्रादपरेऽपरे नृपाः ॥ १ ॥</l>
        </lg>
        <lg xml_id="NshdCrt.12.2">
          <l>ततः स भैम्या ववृते वृते नृपैर्विनिःश्वसद्भिः सदसि स्वयंवरः ।</l>
          <l>चिरागतैस्तर्किततद्विरागितैः स्फुरद्भिरानन्दमहार्णवैर्नवैः ॥ २ ॥</l>
        </lg>
        <lg xml_id="NshdCrt.12.3">
          <l>चलत्पदस्तत्पदयन्त्रणेङ्गितस्फुटाशयामासयति स्म राजके ।</l>
          <l>शृअमं गता यानगतावपीयमित्युदीर्य धुर्यः कपटाज्जनीं जनः ॥ ३ ॥</l>
        </lg>
        <lg xml_id="NshdCrt.12.4">
          <l>नृपानुपक्रम्य विभूषितासनान्सनातनी सा सुषुवे सरस्वती ।</l>
          <l>विहारमारभ्य सरस्वतीः सुधासरःस्वतीवार्द्रतनूरनूत्थिताः ॥ ४ ॥</l>
        </lg>
        <lg xml_id="NshdCrt.12.5">
          <l>वृणीष्व वर्णेन सुवर्णकेतकीप्रसूनवर्णादृतुपर्णमादृतम् ।</l>
          <l>निजामयोध्यामपि पावनीमयं भवन्मयो ध्यायति नावनीपतिः ॥ ५ ॥</l>
        </lg>
        <lg xml_id="NshdCrt.12.6">
          <l>न पीयतां नाम चकोरजिह्वया कथंचिदेतन्मुखचन्द्रचन्द्रिका ।</l>
          <l>इमां किमाचामयसे न चक्षुषी चिरं चकोरस्य भवन्मुखस्पृशी ॥ ६ ॥</l>
        </lg>
        <lg xml_id="NshdCrt.12.7">
          <l>अपां विहारे तव हारविभ्रमं करोतु नीरे पृषदुत्करस्तरन् ।</l>
          <l>कठोरपीनोच्चकुचद्वयीतटत्रुट्यत्तरः सारवसारवोर्मिजः ॥ ७ ॥</l>
        </lg>
        <lg xml_id="NshdCrt.12.8">
          <l>अखानि सिन्धुः समपूरि गङ्गया कुले किलास्य प्रसभं स भन्त्स्यते ।</l>
          <l>विलङ्घ्यते चास्य यशःशतैरहो सतां महत्संमुखधावि पौरुषम् ॥ ८ ॥</l>
        </lg>
        <lg xml_id="NshdCrt.12.9">
          <l>एतद्यशःक्षीरधिपूरगाहि पतत्यगाधे वचनं कवीनाम् ।</l>
          <l>एतद्गुणानां गणनाङ्कपातः प्रत्यर्थिकीर्तीः खटिकाः क्षिणोति ॥ ९ ॥</l>
        </lg>
        <lg xml_id="NshdCrt.12.10">
          <l>भास्वद्वंशकरीरतां दधदयं वीरः कथं कथ्यतामध्युष्टापि हि कोटिरस्य समरे रोमाणि सत्त्वाङ्कुराः ।</l>
          <l>नीतः संयति बन्दिभिः श्रुतिपथं यन्नामवर्णावलीमन्त्रः स्तम्भयति प्रतिक्षितिभृतां दोस्तम्भकुम्भीनसान् ॥ १० ॥</l>
        </lg>
        <lg xml_id="NshdCrt.12.11">
          <l>तादृग्दीर्घविरिञ्चिवासरविधौ जानामि यत्कर्तृतां शङ्के यत्प्रतिबिम्बमम्बुधिपयःपूरोदरे वाडवः ।</l>
          <l>व्योमव्यापिविपक्षराजकयशस्ताराः पराभावुकः कासामस्य न स प्रतापतपनः पारं गिरां गाहते ॥ ११ ॥</l>
        </lg>
        <lg xml_id="NshdCrt.12.12">
          <l>द्वेष्याकीर्तिकलिन्दशैलसुतया नद्यास्य यद्दोर्द्वयी कीर्तिश्रेणिमयी समागममगाद्गङ्गा रणप्राङ्गणे ।</l>
          <l>तत्तस्मिन्विनिमज्ज्य बाहुजभटैरारम्भि रम्भापरीरम्भानन्दनिकेतनन्दनवनक्रीडादराडम्बरः ॥ १२ ॥</l>
        </lg>
        <lg xml_id="NshdCrt.12.13">
          <l>इति श्रुतिस्वादिततद्गुणस्तुतिः सरस्वतीवाङ्मयविस्मयोत्थया ।</l>
          <l>शिरस्तिरःकम्पनयैव भीमजा न तं मनोरन्वयमन्वमन्यत ॥ १३ ॥</l>
        </lg>
        <lg xml_id="NshdCrt.12.14">
          <l>युवान्तरं सा वचसामधीश्वरा स्वरामृतन्यक्कृतमत्तकोकिला ।</l>
          <l>शशंस संसक्तकरैव तद्दिशा निशापतिज्ञातिमुखीमिमां प्रति ॥ १४ ॥</l>
        </lg>
        <lg xml_id="NshdCrt.12.15">
          <l>न पाण्ड्यभूमण्डनमेणलोचने विलोचनेनापि नृपं पिपाससि ।</l>
          <l>शशिप्रकाशाननमेनमीक्षितुं तरङ्गयापाङ्गदिशा दृशोस्त्विषः ॥ १५ ॥</l>
        </lg>
        <lg xml_id="NshdCrt.12.16">
          <l>भुवि भ्रमित्वानवलम्बमम्बरे विहर्तुमभ्यासपरम्परापरा ।</l>
          <l>अहो महावंशममुं समाश्रिता सकौतुकं नृत्यति कीर्तिनर्तकी ॥ १६ ॥</l>
        </lg>
        <lg xml_id="NshdCrt.12.17">
          <l>इतो भिया भूपतिभिर्वनं वनादटद्भिरुच्चैरटवीत्वमीयुषी ।</l>
          <l>निजापि सावापि चिरात्पुनः पुरी पुनः स्वमध्यासि विलासमन्दिरम् ॥ १७ ॥</l>
        </lg>
        <lg xml_id="NshdCrt.12.18">
          <l>आसीदासीमभूमीवलयमलयजालेपनेपथ्यकीर्तिः सप्ताकूपारपारीसदनजनघनोद्गीतचापप्रतापः ।</l>
          <l>वीरादस्मात्परः कः पदयुगयुगपत्पातिभूपातिभूयश्चूडारत्नोडुपत्नीकरपरिचरणामन्दनन्दन्नखेन्दुः ॥ १८ ॥</l>
        </lg>
        <lg xml_id="NshdCrt.12.19">
          <l>भङ्गाकीर्तिमषीमलीमसतमप्रत्यर्थिसेनाभटश्रेणीतिन्दुककाननेषु विलसत्यस्य प्रतापानलः ।</l>
          <l>तस्मादुत्पतिताः स्फुरन्ति जगदुत्सङ्गे स्फुलिङ्गाः स्फुटं भालोद्भूतभवाक्षिभानुहुतभुग्जम्भारिदम्भोलयः ॥ १९ ॥</l>
        </lg>
        <lg xml_id="NshdCrt.12.20">
          <l>एतद्दन्तिबलैर्विलोक्य निखिलामालिङ्गिताङ्गीं भुवं सङ्ग्रामाङ्गणसीम्नि जङ्गमगिरिस्तोमभ्रमाधायिभिः ।</l>
          <l>पृथ्वीन्द्रः पृथुरेतदुग्रसमरप्रेक्षोपनम्रामरश्रेणीमध्यचरः पुनः क्षितिधरक्षेपाय धत्ते धियम् ॥ २० ॥</l>
        </lg>
        <lg xml_id="NshdCrt.12.21">
          <l>शशंस दासीङ्गितविद्विदर्भजामितो ननु स्वामिनि पश्य कौतुकम् ।</l>
          <l>यदेष सौधाग्रनटे पटाञ्चले चलेऽपि काकस्य पदार्पणग्रहः ॥ २१ ॥</l>
        </lg>
        <lg xml_id="NshdCrt.12.22">
          <l>ततस्तदप्रस्तुतभाषितोत्थितैः सदस्तदश्वेति हसैः सदःसदाम् ।</l>
          <l>स्फुटाजनि म्लानिरतोऽस्य भूपतेः सिते हि जायेत शितेः सुलक्ष्यता ॥ २२ ॥</l>
        </lg>
        <lg xml_id="NshdCrt.12.23">
          <l>ततोऽनु देव्या जगदे महेन्द्रभूपुरंदरं सा जगदेकवन्द्यया ।</l>
          <l>तदार्जवावर्जिततर्जनीकया जनी कयाचित्परचित्स्वरूपया ॥ २३ ॥</l>
        </lg>
        <lg xml_id="NshdCrt.12.24">
          <l>स्वयंवरोद्वाहमहे वृणीष्व हे महेन्द्रशैलस्य महेन्द्रमागतम् ।</l>
          <l>कलिङ्गजानां स्वकुचद्वयश्रिया कलिं गजानां शृणु तत्र कुम्भयोः ॥ २४ ॥</l>
        </lg>
        <lg xml_id="NshdCrt.12.25">
          <l>अयं किलायात् इतीरिपौरवाग्भयादयादस्य रिपुर्वृथा वनम् ।</l>
          <l>श्रुताष्तदुत्स्वापगिरस्तदक्षाराः पठद्भिरत्रासि शुकैर्वनेऽपि सः ॥ २५ ॥</l>
        </lg>
        <lg xml_id="NshdCrt.12.26">
          <l>इतस्त्रसद्विद्रुतभूभृदुज्झिता प्रियाथ दृष्टा वनमानवीजनैः ।</l>
          <l>शशंस पृष्टाद्भुतमात्मदेशजं शशित्विषः शीतलशीलतां किल ॥ २६ ॥</l>
        </lg>
        <lg xml_id="NshdCrt.12.27">
          <l>इतोऽपि किं वीरयसे न कुर्वतो नृपान्धनुर्बाणगुणैर्वशंवदान् ।</l>
          <l>गुणेन शुद्धेन विधाय निर्भरं तमेनमुर्वीवलयोर्वशी वशम् ॥ २७ ॥</l>
        </lg>
        <lg xml_id="NshdCrt.12.28">
          <l>एतद्भीतारिनारी गिरिबिलविगलद्वासरा निःसरन्ती स्वक्रीडाहंसमोहग्रहिलशिशुभृशप्रार्थितोन्निद्रचन्द्रा ।</l>
          <l>आक्रन्दद्भूरि यत्तन्नयनजलमिलच्चन्द्रहंसानुबिम्बप्रत्यासत्तिप्रहृष्यत्तनयविहसितैराश्वसीन्न्यश्वसीच्च ॥ २८ ॥</l>
        </lg>
        <lg xml_id="NshdCrt.12.29">
          <l>अस्मिन्दिग्विजयोद्यते पतिरयं मे स्तादिति ध्यायिनी कम्पं सात्त्विकभावमञ्चति रिपुक्षोणीन्द्रदारा धरा ।</l>
          <l>अस्यैवाभिमुखं निपत्य समरे यास्यद्भिरूर्ध्वं निजः पन्था भास्वति दृश्यते बिलमयः प्रत्यर्थिभिः पाऋथिवैः ॥ २९ ॥</l>
        </lg>
        <lg xml_id="NshdCrt.12.30">
          <l>विद्राणे रणचत्वरादरिगणे त्रस्ते समस्ते पुनः कोपात्कोऽपि निवर्तते यदि भटः कीर्त्या जगत्युद्भटः ।</l>
          <l>आगच्छन्नपि संमुखं विमुखतामेवाधिगच्छत्यसौ द्रागेतच्छुरिकारयेण ठणिति च्छिन्नापसर्पच्छिराः ॥ ३० ॥</l>
        </lg>
        <lg xml_id="NshdCrt.12.31">
          <l>ततस्तदुर्वीन्द्रगुणाद्भुतादिव स्ववक्त्रपद्मेऽङ्गुलिनालदायिनी ।</l>
          <l>विधीयतामाननमुद्रणेति सा जगाद वैदग्ध्यमयेङ्गितैव ताम् ॥ ३१ ॥</l>
        </lg>
        <lg xml_id="NshdCrt.12.32">
          <l>अनन्तरं तामवदन्नृपान्तरं तदध्वदृक्तारतरङ्गरङ्गणा ।</l>
          <l>तृणीभवत्पुष्पशरं सरस्वती स्वतीव्रतेजःपरिभूतभूतलम् ॥ ३२ ॥</l>
        </lg>
        <lg xml_id="NshdCrt.12.33">
          <l>तदेव किं न क्रियते नु का क्षतिर्यदेष तद्दूतमुखेन काङ्क्षति ।</l>
          <l>प्रसीद काञ्चीमयमाच्छिनत्तु ते प्रसह्य काञ्चीपुरभूपुरंदरः ॥ ३३ ॥</l>
        </lg>
        <lg xml_id="NshdCrt.12.34">
          <l>मयि स्थितिर्नम्रतयैव लभ्यते दिगेव तु स्तब्धतया विलङ्घ्यते ।</l>
          <l>इतीव चापं दधदाशुगं क्षिपन्नयं नयं सम्यगुपादिशद्द्विषाम् ॥ ३४ ॥</l>
        </lg>
        <lg xml_id="NshdCrt.12.36">
          <l>सिन्दूरद्युतिमुग्धमूर्धनि धृतस्कन्धावध्रिश्यामिके व्योमान्तस्पृशि सिन्धुरेऽस्य समरारम्भोद्धुरे धावति ।</l>
          <l>जानीमो नु यदि प्रदोषतिमिरव्यामिश्रसंध्याधियेवास्तं यान्ति समस्तबाहुजभुजातेजःसहस्रांशवः ॥ ३६ ॥</l>
        </lg>
        <lg xml_id="NshdCrt.12.37">
          <l>हित्वा दैत्यरिपोरुरः स्वभवनं शून्यत्वदोषस्फुटासीदन्मर्कटकीटकृत्रिमसितच्छत्त्रीभवत्कौस्तुभम् ।</l>
          <l>उज्झित्वा निजसद्म पद्ममपि तद्व्यक्तावनद्धीकृतं लूतातन्तुभिरन्तरद्य भुजयोः श्रीरस्य विश्राम्यति ॥ ३७ ॥</l>
        </lg>
        <lg xml_id="NshdCrt.12.38">
          <l>सिन्धोर्जैत्रमयं पवित्रमसृजत्तत्कीर्तिपूर्ताद्भुतं यत्र स्नान्ति जगन्ति सन्ति कवयः केवा न वाचंयमाः ।</l>
          <l>यद्बिन्दुश्रियमिन्दुरञ्चति जलं चाविश्य दृश्येतरो यस्यासौ जलदेवतास्फटिकभूर्जागर्ति यागेश्वरः ॥ ३८ ॥</l>
        </lg>
        <lg xml_id="NshdCrt.12.39">
          <l>अन्तःसंतोषबाष्पैः स्थगयति न दृशस्ताभिराकर्णयिष्यन्नङ्गे नानस्तिरोमा रचयति पुलकश्रेणिमानन्दकन्दाम् ।</l>
          <l>न क्षोणीभङ्गभीरुः कलयति च शिरःकम्पनं तन्न विद्मः शृण्वन्नेतस्य कीर्तीः कथमुरगपतिः प्रीतिमाविष्करोति ॥ ३९ ॥</l>
        </lg>
        <lg xml_id="NshdCrt.12.40">
          <l>आचूडाग्रममज्जयज्जयपटुर्यच्छल्यदण्डानयं संरम्भे रिपुराजकुञ्जरघटाकुम्भस्थलेषु स्थिरान् ।</l>
          <l>सा सेवास्य पृथुः प्रसीदति तया नास्मै कुतस्त्वत्कुचस्पर्धागर्धिषु तेषु तान्धृतवते दण्डान्प्रदण्डानपि ॥ ४० ॥</l>
        </lg>
        <lg xml_id="NshdCrt.12.41">
          <l>स्मितश्रिया सृक्कणि लीयमानयावितीर्णया तद्गुणशर्मणेव सा ।</l>
          <l>उपाहसत्कीर्त्यमहत्त्वमेव तं गिरां हि पारे निषधेन्द्रवैभवम् ॥ ४१ ॥</l>
        </lg>
        <lg xml_id="NshdCrt.12.42">
          <l>निजाक्षिलक्ष्मीहसितैणशावकामसावभाणीदपरं परंतपम् ।</l>
          <l>पुरैव तद्दिग्वलनश्रियां भुवा भ्रुवा विनिर्दिश्य सभासभाजितम् ॥ ४२ ॥</l>
        </lg>
        <lg xml_id="NshdCrt.12.43">
          <l>कृपा नृपाणामुपरि क्वचिन्न ते नतेन हा हा शिरसा रसादृशाम् ।</l>
          <l>भवन्तु तावत्तव लोचनाञ्चला निपेयनेपालनृपालपालयः ॥ ४३ ॥</l>
        </lg>
        <lg xml_id="NshdCrt.12.44">
          <l>ऋजुत्वमौनश्रुतिपारगामिता यदीयमेतत्परमेव हिंसितुम् ।</l>
          <l>अतीव विश्वासविधायि चेष्टितं बहुर्महानस्य स दाम्भिकः ॥ ४४ ॥</l>
        </lg>
        <lg xml_id="NshdCrt.12.45">
          <l>शरः रिपूनवाप्यापि गतोऽवकीर्णितामयं न यावज्जनरञ्जनव्रती ।</l>
          <l>भृशं विरक्तानपि रक्तवत्तरान्निकृत्त्य यत्तानसृजासृजद्युधि ॥ ४५ ॥</l>
        </lg>
        <lg xml_id="NshdCrt.12.46">
          <l>पतत्येतत्तेजोहुतभुजि कदाचिद्यदि तदा पतङ्गः स्यादङ्गीकृततमपतङ्गापदुदयः ।</l>
          <l>यशोऽमुष्येवोपार्जयितुमसमर्थेन विधिना कथंचित्क्षीराम्भोनिधिरपि कृतस्तत्प्रतिनिधिः ॥ ४६ ॥</l>
        </lg>
        <lg xml_id="NshdCrt.12.47">
          <l>यावत्पौलस्त्यवास्तूभवदुभयहरिल्लोमलेखोत्तरीये सेतुप्रालेयशैलौ चरति नरपतेस्तावदेतस्य कीर्तिः ।</l>
          <l>यावत्प्राक्प्रत्यगाशापरिवृढनगरारम्भणस्तम्भमुद्रावद्री संध्यापताकारुचिरचितशिखाशोणशोभावुभौ च ॥ ४७ ॥</l>
        </lg>
        <lg xml_id="NshdCrt.12.48">
          <l>युद्ध्वा चामिमुखं रणस्य चरणस्यैवादसीयस्य वा बुद्ध्वाऽन्तः स्वपरान्तरं निपततामुन्मुच्य बाणावलीः ।</l>
          <l>छिन्नं वावनतीभवन्निजभियः खिन्नं भरेणाथ वा राज्ञानेन हठाद्विलोठितमभूद्भूमावरीणां शिरः ॥ ४८ ॥</l>
        </lg>
        <lg xml_id="NshdCrt.12.49">
          <l>न तूणादुद्धारे न गुणघटने नाश्रुतिशिखं समाकृष्टौ दृष्टिर्न वियति न लक्ष्ये न च भुवि ।</l>
          <l>नृणां पश्यत्यस्य क्वचन विशिखान्किं तु पतितद्विषद्वक्षःश्वभ्रैरनुमितिरसून्गोचरयति ॥ ४९ ॥</l>
        </lg>
        <lg xml_id="NshdCrt.12.50">
          <l>दमस्वसुश्चित्तमवेत्य हासिका जगाद देवीं कियदस्य वक्ष्यसि ।</l>
          <l>भण प्रभूते जगति स्थिते गुणैरिहाप्यते संकटवासयातना ॥ ५० ॥</l>
        </lg>
        <lg xml_id="NshdCrt.12.51">
          <l>ब्रवीति दासीह किमप्यसंगतं ततोऽपि नीचेयमति प्रगल्भते ।</l>
          <l>अहो सभा साधुरितीरिणः क्रुधा न्यषेधदेतत्क्षितिपानुगाञ्जनः ॥ ५१ ॥</l>
        </lg>
        <lg xml_id="NshdCrt.12.52">
          <l>अथान्यमुद्दिश्य नृपं कृपामयी मुखेन तद्दिङ्मुखसंमुखेन सा ।</l>
          <l>दमस्वसारं वदति स्म देवता गिरामिलाभूवदतिस्मरश्रियम् ॥ ५२ ॥</l>
        </lg>
        <lg xml_id="NshdCrt.12.53">
          <l>विलोचनेन्दीवरवासवासितैः सितैरपाङ्गाध्वगचन्द्रिकाञ्चलैः ।</l>
          <l>त्रपामपाकृत्य निभान्निभालय क्षितिक्षितिं मालयमालयं रुचः ॥ ५३ ॥</l>
        </lg>
        <lg xml_id="NshdCrt.12.54">
          <l>इमं परित्यज्य परं रणादरिः स्वमेव भग्नः शरणं मुधाविशत् ।</l>
          <l>न वेत्ति यत्त्रातुमितः कृतस्मयो न दुर्गया शैलभुवापि शक्यते ॥ ५४ ॥</l>
        </lg>
        <lg xml_id="NshdCrt.12.55">
          <l>अनेन राज्ञार्थिषु दुर्भगीकृतो भवन्घनध्वानजरत्नमेदुरः ।</l>
          <l>तथा विदूराद्रिरदूरतां गमी यथा स गामी तव केलिशैलताम् ॥ ५५ ॥</l>
        </lg>
        <lg xml_id="NshdCrt.12.56">
          <l>नम्रप्रत्यर्थिपृथ्वीपतिमुखकमलम्लानताभृङ्गजातच्छायान्तःपातचन्द्रायितचरणनखश्रेणिरैणेयनेत्रे ।</l>
          <l>दृप्तारिप्राणवातामृतरसलहरीभूरिपानेन पीनं भूलोकस्यैष भर्ता भुजभुजगयुगं सांयुगीनं बिभर्ति ॥ ५६ ॥</l>
        </lg>
        <lg xml_id="NshdCrt.12.57">
          <l>अध्याहारः स्मरहरशिरश्चन्द्रशेषस्य शेषस्याहेर्भूयः फणसमुचितः काययष्टीनिकायः ।</l>
          <l>दुग्धाम्भोधेर्मुनिचुलकनत्रासनाशाभ्युपायः कायव्यूहः क्व जगति न जागर्त्यदःकीर्तिपूरः ॥ ५७ ॥</l>
        </lg>
        <lg xml_id="NshdCrt.12.58">
          <l>राज्ञामस्य शतेन किं कलयतो हेतिं शतघ्नीं कृतं लक्षैर्लक्षभिदो दशैव जयतः पद्मानि पद्मैरलम् ।</l>
          <l>कर्तुं सर्वपरिच्छिदः किमपि नो शक्यं परार्धेन वा तत्संख्यापगमं विनास्ति न गतिः काचिद्बतैतद्द्विषाम् ॥ ५८ ॥</l>
        </lg>
        <lg xml_id="NshdCrt.12.59">
          <l>वयस्ययाकूतविदा दमस्वसुः स्मितं वितत्याभिदधेऽथ भारती ।</l>
          <l>इतः परेषामपि पश्य याचतां भवन्मुखेन स्वनिवेदनत्वराम् ॥ ५९ ॥</l>
        </lg>
        <lg xml_id="NshdCrt.12.60">
          <l>कृतात्र देवी वचनाधिकारिणी त्वमुत्तरंदासि ददासि कासती ।</l>
          <l>इतीरिणस्तन्नृपपारिपार्श्विकान्स्वभर्तुरेव भ्रुकुटिर्न्यवर्तयत् ॥ ६० ॥</l>
        </lg>
        <lg xml_id="NshdCrt.12.61">
          <l>धराधिराजं निजगाद भारती तदुन्मुखेषद्वलिताङ्गसूचितम् ।</l>
          <l>दमस्वसारं प्रति सारवत्तरं कुलेन शीलेन च राजसूचितम् ॥ ६१ ॥</l>
        </lg>
        <lg xml_id="NshdCrt.12.62">
          <l>कुतः कृतैवं वरलोकमागतं प्रति प्रतिज्ञाऽनवलोकनाय ते ।</l>
          <l>अपीयमेनं मिथिलापुरंदरं निपीय दृष्टिः शिथिलास्तु ते वरम् ॥ ६२ ॥</l>
        </lg>
        <lg xml_id="NshdCrt.12.63">
          <l>न पाहि पाहीति यदब्रवीरमुं ममौष्ठ तेनैवमभूदिति क्रुधा ।</l>
          <l>रणक्षितावस्य विरोधिमूर्धभिर्विदश्य दन्तैर्निजमोष्ठमास्यते ॥ ६३ ॥</l>
        </lg>
        <lg xml_id="NshdCrt.12.64">
          <l>भुजेऽपसर्पत्यपि दक्षिणे गुणं सहेषुणादाय पुरःप्रसर्पिणे ।</l>
          <l>धनुः परीरम्भमिवास्य संमदान्महाहवे वामबाहवे ॥ ६४ ॥</l>
        </lg>
        <lg xml_id="NshdCrt.12.65">
          <l>अस्योर्वीरमणस्य पाऋवणविधुद्वैराज्यसज्जं यशः सर्वाङ्गोज्ज्वलशर्वपर्वतसितश्रीगर्वनिर्वासि यत् ।</l>
          <l>तत्कम्बुप्रतिबिम्बितं किमु शरत्पर्जन्यराजिश्रियः पर्यायः किमु दुग्धसिन्धुपयसां सर्वानुवादः किमु ॥ ६५ ॥</l>
        </lg>
        <lg xml_id="NshdCrt.12.66">
          <l>निस्त्रिंशत्रुटितारिवारणघटाकुम्भास्तिकूटावटस्थानस्थायुकमौक्तिकोत्करकिरः कैरस्य नायं करः ।</l>
          <l>उन्नीतश्चतुरङ्गसैन्यसमरत्वङ्गत्तुरंगक्षुराक्षुण्णासु क्षितिषु क्षिपन्निव यशः क्षोणीजबीजव्रजम् ॥ ६६ ॥</l>
        </lg>
        <lg xml_id="NshdCrt.12.67">
          <l>अर्थिभ्रंशबहूभवत्फलभरव्याजेन कुब्जायितः सत्यस्मिन्नतिदानभाजि कथमप्यास्तां स कल्पद्रुमः ।</l>
          <l>आस्ते निर्व्ययरत्नसंपदुदयोदग्रः कथं याचकश्रेणीवर्जनदुर्यशोनिबिडितव्रीडस्तु रत्नाचलः ॥ ६७ ॥</l>
        </lg>
        <lg xml_id="NshdCrt.12.68">
          <l>सृजामि किं विघ्नमिदंनृपस्तुतावितीङ्गितैः पृच्छति तां सखीजने ।</l>
          <l>स्मिताय वक्त्रं यदवक्रयद्वधूस्तदेव वैमुख्यमलक्षि तन्नृपे ॥ ६८ ॥</l>
        </lg>
        <lg xml_id="NshdCrt.12.69">
          <l>दृशास्य निर्दिश्य नरेश्वरान्तरं मधुस्वरा वक्तुमधीश्वरा गिराम् ।</l>
          <l>अनूपयामास विदर्भजाश्रुती निजास्यचन्द्रस्य सुधाभिरुक्तिभिः ॥ ६९ ॥</l>
        </lg>
        <lg xml_id="NshdCrt.12.70">
          <l>स कामरूपाधिप एष हा त्वया न कामरूपाधिक ईक्ष्यतेऽपि यः ।</l>
          <l>त्वमस्य सा योग्यतमासि वल्लभा सुदुर्लभा यत्प्रतिमल्लभा परा ॥ ७० ॥</l>
        </lg>
        <lg xml_id="NshdCrt.12.71">
          <l>अकर्णधाराशुगसंभृशाङ्गतां गतैररित्रेण विनास्य वैरिभिः ।</l>
          <l>विधाय यावत्तरणेर्भिदामहो निमज्ज्य तीर्णः समरे भवाऋणवः ॥ ७१ ॥</l>
        </lg>
        <lg xml_id="NshdCrt.12.72">
          <l>यदस्य भूलोकभुजो भुजोष्मभिस्तपर्तुरेव क्रियतेऽरिवेश्मनि ।</l>
          <l>प्रपां न तत्रारिवधूस्तपस्विनी ददातु नेत्रोत्पलवासिभिर्जलैः ॥ ७२ ॥</l>
        </lg>
        <lg xml_id="NshdCrt.12.73">
          <l>एतद्दत्तासिघातस्रवदसृगसुहृद्वंशसार्द्रेन्धनैतद्दोरुद्दामप्रतापज्वलदनलमिलद्भूमधूमभ्रमाय ।</l>
          <l>एतद्दिग्जैत्रयात्रासमसमरभरं पश्यतः कस्य नासीदेतन्नासीरवाजिव्रजखुरजरजोराजिराजिस्थलीषु ॥ ७३ ॥</l>
        </lg>
        <lg xml_id="NshdCrt.12.74">
          <l>क्षीरोदन्वदपाः प्रमथ्य मथितादेशेऽमरैर्निर्मिते स्वाक्रम्यं सृजतस्तदस्य यशसः क्षीरोदसिंहासनम् ।</l>
          <l>केषां नाजनि वा जनेन जगतामेतत्कवित्वामृतस्रोतःप्रोतपिपासुकर्णकलसीभाजाभिषेकोत्सवः ॥ ७४ ॥</l>
        </lg>
        <lg xml_id="NshdCrt.12.75">
          <l>सभिति पतिनिपाताकर्णनद्रागदीर्णप्रतिनृपतिमृगाक्षीलक्षवक्षःशिलासु ।</l>
          <l>रचितलिपिरिवोरस्ताडनव्यस्तहस्तप्रखरनखरटङ्कैरस्य कीर्तिप्रशस्तिः ॥ ७५ ॥</l>
        </lg>
        <lg xml_id="NshdCrt.12.76">
          <l>विधाय ताम्बूलपुटीं कराङ्कगां बभाण ताम्बूलकरङ्कवाहिनी ।</l>
          <l>दमस्वसुर्भावमवेत्य भारतीं नयानया वक्त्रपरिश्रमं शमम् ॥ ७६ ॥</l>
        </lg>
        <lg xml_id="NshdCrt.12.77">
          <l>समुन्मुखीकृत्य बभार भारती रतीशकल्पेऽन्यनृपे निजं भुजम् ।</l>
          <l>ततस्त्रसद्बालपृषद्विलोचनां शशंस संसज्जनरञ्जनीं जनीम् ॥ ७७ ॥</l>
        </lg>
        <lg xml_id="NshdCrt.12.78">
          <l>अयं गुणौघैरनुरज्यदुत्कलो भवन्मुखालोकरसोत्कलोचनः ।</l>
          <l>स्पृशन्तु रूपामृतवापि नन्वमुं तवापिदृक्तारतरङ्गभङ्गयः ॥ ७८ ॥</l>
        </lg>
        <lg xml_id="NshdCrt.12.79">
          <l>अनेन सर्वार्थिकृतार्थताकृताहृतार्थिनौ कामगवीसुरद्रुमौ ।</l>
          <l>मिथः पयःसेचनपल्लवाशने प्रदाय दानव्यसनं समाप्नुतः ॥ ७९ ॥</l>
        </lg>
        <lg xml_id="NshdCrt.12.80">
          <l>नृपः कराभ्यामुदतोलयन्निजे नृपानयं यान्पततः पदद्वये ।</l>
          <l>तदीयचूडाकुरुविन्दरश्मिभिः स्फुटेयमेतत्करपादरञ्जना ॥ ८० ॥</l>
        </lg>
        <lg xml_id="NshdCrt.12.81">
          <l>यत्कस्यामपि भानुमान्न ककुभि स्थेमानमालम्बते जातं यद्धनकाननैकशरणप्राप्तेन दावाग्निना ।</l>
          <l>एषैतद्भुजतेजसा विजितयोस्तावत्तयोरौचिती धिक्तं वाडवमम्भसि द्विषि भिया येन प्रविष्टं पुनः ॥ ८१ ॥</l>
        </lg>
        <lg xml_id="NshdCrt.12.82">
          <l>अमुष्योर्वीभर्तुः प्रसृमरचमूसिन्धुरभवैरवैमि प्रारब्धे वमथुभिरवश्यायसमये ।</l>
          <l>न कम्पन्तामन्तः प्रतिनृपभटा म्लायतु न तद्वधूवक्त्राम्भोजं भवतु न स तेषां कुदिवसः ॥ ८२ ॥</l>
        </lg>
        <lg xml_id="NshdCrt.12.83">
          <l>आत्मन्यस्य समुच्छ्रितीकृतगुणस्याहोतरामौचिती यद्गाट्रान्तरवर्जनादजनयद्भूजानिरेष द्विषाम् ।</l>
          <l>भूयोऽहं क्रियते स्म येन च हृदा स्कन्धो न यश्चानमत्तन्मर्माणि दलंदलं समिदलंकर्मीणबाणव्रजः ॥ ८३ ॥</l>
        </lg>
        <lg xml_id="NshdCrt.12.84">
          <l>दूरं गौरगुणैरहंकृतिभृतां जैत्राङ्ककारे चरत्येतद्दोर्यशसि प्रयाति कुमुदं बिभ्यन्न निद्रां निशि ।</l>
          <l>धम्मिल्ले तव मल्लिकासुमनसां माल्यं भिया लीयते पीयूषस्रवकैतवाद्धृतदरः शीतद्युतिः स्विद्यति ॥ ८४ ॥</l>
        </lg>
        <lg xml_id="NshdCrt.12.85">
          <l>एतद्गन्धगजस्तृषाम्भसि भृशं कण्ठान्तमज्जत्तनुः फेनैः पाण्डुरितः स्वदिक्करिजयक्रीडायशःस्पर्धिभिः ।</l>
          <l>दन्तद्वन्द्वजलानुबिम्बनचतुर्दन्तः कराम्भोवमिव्याजादभ्रमुवल्लभेन विरहं निर्वापयत्यम्बुधेः ॥ ८५ ॥</l>
        </lg>
        <lg xml_id="NshdCrt.12.86">
          <l>अथैतदुर्वीपतिवर्णनाद्भुतं न्यमीलदास्वादयितुं हृदीव सा ।</l>
          <l>मधुस्रजा नैषधनामजापिनी स्फुटीभवद्ध्यानपुरःस्फुरन्नला ॥ ८६ ॥</l>
        </lg>
        <lg xml_id="NshdCrt.12.87">
          <l>प्रशंसितुं संसदुपान्तरञ्जिनं श्रिया जयन्तं जगतीश्वरं जिनम् ।</l>
          <l>गिरः प्रतस्तार पुरावदेव ता दिनान्तसंध्यासमयस्य देवता ॥ ८७ ॥</l>
        </lg>
        <lg xml_id="NshdCrt.12.88">
          <l>तथाधिकुर्या रुचिरे चिरेप्सिता यथोत्सुकः सम्प्रति संप्रतीच्छति ।</l>
          <l>अपाङ्गरङ्गस्थललास्यलम्पटाः कटाक्षधारास्त्व कीकटाधिपः ॥ ८८ ॥</l>
        </lg>
        <lg xml_id="NshdCrt.12.89">
          <l>इदंयशांसि द्विषतः सुधारुचः किमङ्कमेतद्द्विषातः किमाननम् ।</l>
          <l>यशोभिरस्याखिललोकधाविभिर्विभीषिता धावति तामसी मसी ॥ ८९ ॥</l>
        </lg>
        <lg xml_id="NshdCrt.12.90">
          <l>इदंनृपप्रार्थिभिरुज्झितोऽर्थिभिर्मणिप्ररोहेण विवृध्य रोहणः ।</l>
          <l>कियद्दिनैरम्बरमावरिष्यते मुधा मुनिर्विन्ध्यमरुन्ध भूधरम् ॥ ९० ॥</l>
        </lg>
        <lg xml_id="NshdCrt.12.91">
          <l>भूशक्रस्य यशांसि विक्रमभरेणोपाऋजितानि क्रमादेतस्य स्तुमहे महेमरदनस्पर्धीनि कैरक्षरैः ।</l>
          <l>लिम्पद्भिः कृतकं कृतोऽपि रजतं राज्ञां यशःपारदैरस्य स्वर्णगिरिः प्रतापदहनैः स्वर्णं पुनर्निर्मितः ॥ ९१ ॥</l>
        </lg>
        <lg xml_id="NshdCrt.12.92">
          <l>यद्भर्तुः कुरुतेऽभिषेणनमयं शक्रो भुवः सा ध्रुवं दैग्दाहैरिव भस्मभिर्मघवता वृष्टैर्धृतोद्धूलना ।</l>
          <l>शंभोर्मा बत सांधिवेलनटनं भाजि व्रतं द्रागिति क्षोणी नृत्यति मूर्तिरष्टवपुषोऽसृग्वृष्टिसंध्याधिया ॥ ९२ ॥</l>
        </lg>
        <lg xml_id="NshdCrt.12.93">
          <l>प्रागेतद्वपुरामुखेन्दु सृजतः स्रष्टुः समस्तस्त्विषां कोशः शोषमगादगाधजगतीशिल्पेऽप्यनल्पायितः ।</l>
          <l>निश्शेषद्युतिमण्डलव्ययवशादीषलभैरेष वा शेषः केशमयः किमन्धतमसस्तोभैस्ततो निर्मितः ॥ ९३ ॥</l>
        </lg>
        <lg xml_id="NshdCrt.12.94">
          <l>तत्तद्दिग्जैत्रयात्रोद्धुरतुरगखुराग्रोद्धतैरन्धकारं निर्वाणारिप्रतापानलजमिव सृजत्येष राजा रजोभिः ।</l>
          <l>भूगोलच्छायमायामयगणितविदुन्नेयकायोऽभियाभूदेतत्कीर्तिप्रतानैर्विधुभिरिव युधे राहुराहूयमानः ॥ ९४ ॥</l>
        </lg>
        <lg xml_id="NshdCrt.12.95">
          <l>आस्ते दामदोरीयामियमुदरदरीं यावलम्ब्य त्रिलोकी संमातुं शक्नुवन्ति प्रथिमभरवशादत्र नैतद्यशांसि ।</l>
          <l>तामेनां पूरयित्वा निरगुरिव मधुध्वंसिनः पाण्डुपद्मच्छद्मापन्नानितानिद्विपदशनसनाभीनि नाभीपथेन ॥ ९५ ॥</l>
        </lg>
        <lg xml_id="NshdCrt.12.96">
          <l>अस्यासिर्भुजगः स्वकोशसुषिराकृष्टः स्फुरत्कृष्णिमा कम्पोन्मीलदराललीलवलनस्तेषां भिये भूभुजाम् ।</l>
          <l>सङ्ग्रामेषु निजाङ्गुलीमयमहासिद्धाषधीवीरुधः पर्वास्ये विनिवेश्य जाङ्गुलिकता यैर्नाम नालम्बिता ॥ ९६ ॥</l>
        </lg>
        <lg xml_id="NshdCrt.12.97">
          <l>यः पृष्ठं युधि दर्शयत्यरिभटश्रेणीषु यो वक्रतामस्मिन्नेव बिभर्ति यञ्च किरति कूरध्वनिं निष्ठुरः ।</l>
          <l>दोषं तस्य तथाविधस्य भजतश्चापस्य गृह्णन्गुणं विख्यातः स्फुटमेक एष नृपतिः सीमा गुणग्राहिणाम् ॥ ९७ ॥</l>
        </lg>
        <lg xml_id="NshdCrt.12.98">
          <l>अस्यारिप्रकरः शरश्च नृपतेः संख्ये पतन्तावुभौ सीत्कारं च न संमुखौ रचयतः कम्पं च न प्राप्नुतः ।</l>
          <l>तद्युक्तं न पुनर्निवृत्तिरुभयोर्जागर्ति यन्मुक्तयोरेकस्तत्र भिनत्ति मित्रमपरश्चामित्रमित्यद्भुतम् ॥ ९८ ॥</l>
        </lg>
        <lg xml_id="NshdCrt.12.99">
          <l>धूलीभिर्दिवमन्धयन्बधिरयन्नाशाः खुराणां रवैर्वातं संयति खञ्जयञ्जवजवैस्तोतॄन्गुणैर्मूकयन् ।</l>
          <l>धर्माराधनसंनियुक्तजगता राज्ञामुनाधिष्ठितः सान्द्रोत्फालमिषाद्विगायति पदा स्प्रष्टुं तुरंगोऽपि गाम् ॥ ९९ ॥</l>
        </lg>
        <lg xml_id="NshdCrt.12.100">
          <l>एतेनोत्कृत्तकण्ठप्रतिसुभटनटारब्धनाट्याद्भुतानां कष्टं द्रष्टैव नाभूद्भुवि समरसमालोकिलोकास्पदेऽपि ।</l>
          <l>अश्वैरस्वैरवेगैः कृतखुरखुरलीमङ्क्षुविक्षुद्यमानक्ष्मापृष्ठोत्तिष्ठदन्धंकरणरणधुरारेणुधारान्धकारात् ॥ १०० ॥</l>
        </lg>
        <lg xml_id="NshdCrt.12.101">
          <l>उन्मीलल्लीलनीलोत्पलदलदलनामोदमेदस्विपूरक्रोडक्रीडद्द्विजालीगरुदुदितमरुत्स्फालवाचालवीचिः ।</l>
          <l>एतेनाखानि शाखानिवहनवहरित्पर्णपूर्णद्रुमालीव्यालीढोपान्तशान्तव्यथपथिकदृशां दत्तरागस्तडागः ॥ १०१ ॥</l>
        </lg>
        <lg xml_id="NshdCrt.12.102">
          <l>वृद्धो वार्धिरसौ तरङ्गवलिभं बिभ्रद्वपुः पाण्डुरं हंसालीपलितेन यष्टिकलितस्तावद्वयोर्बंहिमा ।</l>
          <l>बिभ्रच्चन्द्रिकया च कं विकचया योग्यस्फुरत्संगतं स्थाने स्नानविधायिधार्मिकशिरोनत्यापि नित्यादृतः ॥ १०२ ॥</l>
        </lg>
        <lg xml_id="NshdCrt.12.103">
          <l>तस्मिन्नेतेन यूना सह विहर पयःकेलिवेलासु बाले नालेनास्तु त्वदक्षिप्रतिफलनभिदा तत्र नीलोत्पलानाम् ।</l>
          <l>तत्पाथोदेवतानां विशतु तव तनुच्छायमेवाधिकारे तत्फुल्लाम्भोजराज्ये भवतु च भवदीयाननस्याभिषेकः ॥ १०३ ॥</l>
        </lg>
        <lg xml_id="NshdCrt.12.104">
          <l>एतत्कीर्तिविवर्तधौतनिखिलत्रैलोक्यनिर्वासितैर्विश्रान्तिः कलिता कथासु जगतां श्यामैः समग्रैरपि ।</l>
          <l>जज्ञे कीर्तिमयादहो भयभरैरस्मादकीर्तिः पुनः सायन्नास्य कथापथेऽपि मलिनच्छाया बबन्ध स्थितिम् ॥ १०४ ॥</l>
        </lg>
        <lg xml_id="NshdCrt.12.105">
          <l>अथावदद्भीमसुतेङ्गितात्सखी जनैरकीर्तिर्यदि वास्य नेष्यते ।</l>
          <l>मयापि सा तत्खलु नेष्यते परं सभाश्रवःपूरतमालवल्लिताम् ॥ १०५ ॥</l>
        </lg>
        <lg xml_id="NshdCrt.12.106">
          <l>अस्य क्षोणिपतेः पराऋधपरया लक्षीकृताः संख्यया प्रज्ञाचक्षुरवेक्ष्यमाणतिमिरप्रख्याः किलाकीर्तयः ।</l>
          <l>गीयन्ते स्वरमष्टमं कलयता जातेन वन्ध्योदरान्मूकानां प्रकरेण कूर्मरमणीदुग्धोदधे रोधसि ॥ १०६ ॥</l>
        </lg>
        <lg xml_id="NshdCrt.12.107">
          <l>तदक्षरैः सस्मितविस्मिताननां निपीय तामीक्षणभङ्गिभिः सभाम् ।</l>
          <l>इहास्य हास्यं किमभून्नवेति तं विदर्भजा भूपमपि न्यभालयत् ॥ १०७ ॥</l>
        </lg>
        <lg xml_id="NshdCrt.12.108">
          <l>नलान्यवीक्षां विदधे दमस्वसुः कनीनिकागः खलु नीलिमालयः ।</l>
          <l>चकार सेवां शुचिरक्ततोचितां मिलन्नपाङ्गः सविधे तु नैषधे ॥ १०८ ॥</l>
        </lg>
        <lg xml_id="NshdCrt.12.109">
          <l>दृशा नलस्य श्रुतिचुम्बिनेषुणा करेऽपि चक्रच्छलनम्रकार्मुकः ।</l>
          <l>स्मरः पराङ्गैरनुकल्प्य धन्वितां जनीमनङ्गः स्वयमार्दयत्ततः ॥ १०९ ॥</l>
        </lg>
        <lg xml_id="NshdCrt.12.110">
          <l>उत्कण्टका विलसदुज्ज्वलपत्रराजिरामोदभागनपरागतराऽतिगौरी ।</l>
          <l>रुद्रक्रुधस्तदरिकामधिया नले सा वासार्थितामधृत काञ्चनकेतकी वा ॥ ११० ॥</l>
        </lg>
        <lg xml_id="NshdCrt.12.111">
          <l>तन्नालीकनले चलेतरमनाः साम्यान्मनागप्यभूदप्यग्रे चतुरः स्थितान्न चतुरा पातुं दृशा नैषधान् ।</l>
          <l>आनन्दाम्बुनिधौ निमज्ज्य नितरां दूरं गता तत्तलालंकारीभवनाज्जनाय ददती पातालकन्याभ्रमम् ॥ १११ ॥</l>
        </lg>
        <lg xml_id="NshdCrt.12.112">
          <l>सर्वस्वं चेतसस्तां नृपतिरपि दृशे प्रीतिदायं प्रदाय प्रापत्तद्दृष्टिमिष्टातिथिममरदुरापामपाङ्गोत्तरङ्गम् ।</l>
          <l>आनन्दान्ध्येन वन्ध्यानकृत तदपराकूतपातान्स रत्याः पत्या पीयूषधारावलनविरचितेनाशुगेनाशु लीढः ॥ ११२ ॥</l>
        </lg>
        <lg xml_id="NshdCrt.12.113">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>तस्य द्वादश एष मातृचरणाम्भोजालिमौलेर्महाकाव्येऽयं व्यगलन्नलस्य चरिते सर्गो निसर्गोज्ज्वलः ॥ ११३ ॥</l>
        </lg>
      </div>
      <div n="13" type="sarga">
        <head>त्रयोदशः सर्गः</head>
        <lg xml_id="NshdCrt.13.1">
          <l>कल्पद्रुमान्परिमला इव भृङ्गमालामात्माश्रयामखिलनिन्दनशाखिवृन्दात् ।</l>
          <l>तां राजकादपगमय्य विमानधुर्या निन्युर्नलाकृतिधरानथ पञ्चवीरान् ॥ १ ॥</l>
        </lg>
        <lg xml_id="NshdCrt.13.2">
          <l>साक्षात्कृताखिलजगज्जनताचरित्रा तत्राधिनाथमधिकृत्य दिवस्तथा सा ।</l>
          <l>ऊचे यथा स च शचीपतिरभ्यधायि प्राकाशि तस्य न च नैषधकायमाया ॥ २ ॥</l>
        </lg>
        <lg xml_id="NshdCrt.13.3">
          <l>ब्रूमः किमस्य वरवर्णिनि वीरसेनोद्भूतिं द्विषद्बलविजित्वरपौरुषस्य ।</l>
          <l>सेनाचरीभवदिभाननदानवारिवासेन यस्य जनितासुरभीरणश्रीः ॥ ३ ॥</l>
        </lg>
        <lg xml_id="NshdCrt.13.4">
          <l>शुभ्रांशुहारगणहारिपयोधराङ्कचुम्बीन्द्रचापखचितद्युमणिप्रभाभिः ।</l>
          <l>अन्वास्यते समिति चामरवाहिनीभिर्यात्रासु चैष बहुलाभरणार्चिताभिः ॥ ४ ॥</l>
        </lg>
        <lg xml_id="NshdCrt.13.5">
          <l>क्षोणीभृतामतुलकर्कशविग्रहाणामुद्दामदर्पहरिकुञ्जरकोटिभाजाम् ।</l>
          <l>पक्षच्छिदामयमुदग्रबलो विधाय मग्नं विपज्जलनिधौ जगदुज्जहार ॥ ५ ॥</l>
        </lg>
        <lg xml_id="NshdCrt.13.6">
          <l>भूमीभृतः समिति जिष्णुमपव्यपायं जानीहि न त्वमघवन्तममुं कथंचित् ।</l>
          <l>गुप्तं घटप्रतिभटस्तनि बाहुनेत्रं नालोकसेऽतिशयमद्भुतमेतदीयम् ॥ ६ ॥</l>
        </lg>
        <lg xml_id="NshdCrt.13.7">
          <l>लेखा नितम्बिनि बलादिसमृद्धराज्यप्राज्योपभोगपिशुना दधते सरागम् ।</l>
          <l>एतस्य पाणिचरणं तदनेन पत्या सार्धं शचीव हरिणा मुदमुद्वहस्व ॥ ७ ॥</l>
        </lg>
        <lg xml_id="NshdCrt.13.8">
          <l>आकर्ण्य तुल्यमखिलां सुदती लगन्तीमाखण्डलेऽपि च नलेऽपि च वाचमेताम् ।</l>
          <l>रूपं समानमुभयत्र विगाहमाना श्रोत्रान्न निर्णयमवापदसौ न नेत्रात् ॥ ८ ॥</l>
        </lg>
        <lg xml_id="NshdCrt.13.9">
          <l>शक्रः किमेष निषाधाधिपतिः स वेति दोलायमानमनसं परिभाव्य भैमीम् ।</l>
          <l>निर्दिश्य तत्र पवनस्य सखायमस्यां भूयोऽसृजद्भगवती वचसः स्रजं सा ॥ ९ ॥</l>
        </lg>
        <lg xml_id="NshdCrt.13.10">
          <l>एष प्रतापनिधिरुद्गतिमान्सदाऽयं किं नाम् नार्जितमनेन धनंजयेन ।</l>
          <l>हेम प्रभूतमधिगच्छ शुचेरमुष्मानास्येव कस्यचन भास्वररूपसंपत् ॥ १० ॥</l>
        </lg>
        <lg xml_id="NshdCrt.13.11">
          <l>अस्यर्थहेतिपटुताकवलीभवत्तत्तत्पार्थिवाधिकरणप्रभवाऽस्य भूतिः ।</l>
          <l>अप्यङ्गरागजननाय महेश्वरस्य संजायते रुचिरकर्णि तपस्विनोऽपि ॥ ११ ॥</l>
        </lg>
        <lg xml_id="NshdCrt.13.12">
          <l>एतन्मुखा विबुधसंसदसावशेषा माध्यस्थ्यमस्य यमतोऽपि महेन्द्रतोऽपि ।</l>
          <l>एनं महस्विनमुपेहि सदारुणोच्चैर्येनामुना पितृमुखि ध्रियते करश्रीः ॥ १२ ॥</l>
        </lg>
        <lg xml_id="NshdCrt.13.13">
          <l>नैवाल्पमेधसि पटो रुचिमत्त्वमस्य मध्येसमिन्निवसतो रिपवस्तृणानि ।</l>
          <l>उत्थानवानिह पराभवितुं तरस्वी शक्यः पुनर्भवति केन विरोधिनायम् ॥ १३ ॥</l>
        </lg>
        <lg xml_id="NshdCrt.13.14">
          <l>साधारणीं गिरमुषर्बुधनैषधाभ्यामेतां निपीय न विशेषमवाप्तवत्या ।</l>
          <l>ऊचे नलोऽयमिति तं प्रति चित्तमेकं ब्रूते स्म चान्यदनलोऽयमितीदमीयम् ॥ १४ ॥</l>
        </lg>
        <lg xml_id="NshdCrt.13.15">
          <l>एतादृशीमथ विलोक्य सरस्वती तां संदेहचित्रभयचित्रितचित्तवृत्तिम् ।</l>
          <l>देवस्य सूनुमरविन्दविकासिरश्मेरुद्दिश्य दिक्पतिमुदीरयितुं प्रचक्रे ॥ १५ ॥</l>
        </lg>
        <lg xml_id="NshdCrt.13.16">
          <l>दण्डं बिभर्त्ययमहो जगतस्ततः स्यात्कम्पाकुलस्य सकलस्य न पङ्कपातः ।</l>
          <l>स्वर्वैद्ययोरपि मदव्ययदायिनीभिरेतस्य रुग्भिरमरः किमु कश्चिदस्ति ॥ १६ ॥</l>
        </lg>
        <lg xml_id="NshdCrt.13.17">
          <l>मित्त्रप्रियोपजननं प्रति हेतुरस्य संज्ञा श्रुतासुहृदयं न जनस्य कस्य ।</l>
          <l>छायेदृगस्य च न कुत्रचिदध्यगायि तप्तं यमेन नियमेन तपोऽमुनैव ॥ १७ ॥</l>
        </lg>
        <lg xml_id="NshdCrt.13.18">
          <l>किंच प्रभावनमिताखिलराजतेजा देवः पिताम्बरमणी रमणीयमूर्तिः ।</l>
          <l>उत्क्रान्तिदा कमनु न प्रतिभाति शक्तिः कृष्णत्वमस्य च परेषु गदान्नियोक्तुः ॥ १८ ॥</l>
        </lg>
        <lg xml_id="NshdCrt.13.19">
          <l>एकः प्रभावमयमेति परेतराजौ तज्जीवितेशधियमत्र निधत्स्व मुग्धे ।</l>
          <l>भूतेषु यस्य खलु भूरियमस्य वश्यभावं समाश्रयति दस्रसहोदरस्य ॥ १९ ॥</l>
        </lg>
        <lg xml_id="NshdCrt.13.20">
          <l>गुम्फो गिरां शमननैषाधयोः समानः शङ्कामनेकनलदर्शनजातशङ्के ।</l>
          <l>चित्ते विदर्भवसुधाधिपतेः सुताया यन्निर्ममे खलु तदेष पिपेष पिष्टम् ॥ २० ॥</l>
        </lg>
        <lg xml_id="NshdCrt.13.21">
          <l>तत्रापि तत्रभवती भृशसंशयालोरालोक्य सा विधिनिषेधनिवृत्तिमस्याः ।</l>
          <l>याथःपतिं प्रति धृताभिमुखाङ्गुलीकपाणिः क्रमोचितमुपाक्रमताभिधातुम् ॥ २१ ॥</l>
        </lg>
        <lg xml_id="NshdCrt.13.22">
          <l>या सर्वतोमुखतया व्यवतिष्ठमाना यादोरणैर्जयति नैकविदारका या ।</l>
          <l>एतस्य भूरितरवारिनिधिश्चमूः सा यस्याः प्रतीतिविषयः परतो न रोधः ॥ २२ ॥</l>
        </lg>
        <lg xml_id="NshdCrt.13.23">
          <l>नासीरसीमनि घनध्वनिरस्य भूयान्कुम्भीरवान्समकरः सहदानवारिः ।</l>
          <l>उत्पद्मकाननसखः सुखमातनोति रत्नैरलंकरणभावमितैर्नदीनः ॥ २३ ॥</l>
        </lg>
        <lg xml_id="NshdCrt.13.24">
          <l>सस्यन्दनैः प्रवहणैः प्रतिकूलपातं का वाहिनी न तनुते पुनरस्य नाम ।</l>
          <l>तस्या विलासवति कर्कशताश्रिता या भूमः कथम् बहुतयासिकता वयं ताः ॥ २४ ॥</l>
        </lg>
        <lg xml_id="NshdCrt.13.25">
          <l>शोणं पदप्रणयिनं गुणमस्य पश्य किंचास्य सेवनपरैव सरखती सा ।</l>
          <l>एनं भजस्व सुभगे भुवनाधिनाथं किं वा भजन्ति तमिमं कमलाशया न ॥ २५ ॥</l>
        </lg>
        <lg xml_id="NshdCrt.13.26">
          <l>शङ्कालताततिमनेकनलावलम्बां वाणी नवर्धयतु तावदभेदिकेयम् ।</l>
          <l>भीमोद्भवां प्रति नले च जलेश्वरे च तुल्यं तथापि यदवर्धयदत्र चित्रम् ॥ २६ ॥</l>
        </lg>
        <lg xml_id="NshdCrt.13.27">
          <l>बालां विलोक्य विबुधैरपि मायिभिस्तैरच्छद्मितामियमलीकनलीकृतस्वैः ।</l>
          <l>आह स्म तां भगवती निषधाधिनाथं निर्दिश्य राजपरिषत्परिवेषभाजम् ॥ २७ ॥</l>
        </lg>
        <lg xml_id="NshdCrt.13.28">
          <l>अत्याजिलब्धविजयप्रसरस्त्वया किं विज्ञायते रुचिपदं न महीमहेन्द्रः ।</l>
          <l>प्रत्यर्थिदानवशताहितचेष्टयासौ जीमूतवाहनधियं न करोति कस्य ॥ २८ ॥</l>
        </lg>
        <lg xml_id="NshdCrt.13.29">
          <l>येनामुना बहुविगाढसुरेश्वराध्वराज्याभिषेकविकसन्महसा बभूवे ।</l>
          <l>आवर्जनं तमनु ते ननु साधु नामग्राहं मया नलमुदीरितमेवमत्र ॥ २९ ॥</l>
        </lg>
        <lg xml_id="NshdCrt.13.30">
          <l>यच्चण्डिमारणविधिव्यसनं च तत्त्वं बुद्ध्वाशयाश्रितममुष्य च दक्षिणत्वम् ।</l>
          <l>सैषा नले सहजरागभरादमुष्मिन्नात्मानमर्पयितुमर्हसि धर्मराजे ॥ ३० ॥</l>
        </lg>
        <lg xml_id="NshdCrt.13.31">
          <l>किं ते तथा मतिरमुष्य यथाशयः स्यात्त्वत्पाणिपीडनविनिर्मितयेऽनपाशः ।</l>
          <l>कान्मानवानवति नो भुवनं चरिष्णून्नासावमुत्र नरता भवतीति युक्तम् ॥ ३१ ॥</l>
        </lg>
        <lg xml_id="NshdCrt.13.32">
          <l>श्लोकादिह प्रथमतो हरिणा द्वितीयाद्धूमध्वजेन शमनेन समं तृतीयात् ।</l>
          <l>तुर्याच्च तस्य वरुणेन समानभावं सा जानती पुनरवादि तया विमुग्धा ॥ ३२ ॥</l>
        </lg>
        <lg xml_id="NshdCrt.13.33">
          <l>त्वं याऽर्थिनी किल नले न शुभाय तस्याः क्व स्यान्निजार्पणममुष्य चतुष्टये ते ।</l>
          <l>इन्द्रानलार्यमतनूजपयःपतीनां प्राप्यैकरूप्यमिह संसदि दीप्यमाने ॥ ३३ ॥</l>
        </lg>
        <lg xml_id="NshdCrt.13.34">
          <l>देवः पतिर्विदुषि नैष धराजगत्या निर्णीयते न किमु न व्रियते भवत्या ।</l>
          <l>नायं नलः खलु तवातिमहानलाभो यद्येनमुज्झसि वरः कतरः परस्ते ॥ ३४ ॥</l>
        </lg>
        <lg xml_id="NshdCrt.13.35">
          <l>इन्द्राग्निदक्षिणदिगीश्वरपाशिभिस्तां वाचं नले तरलिताथ समां प्रमाय ।</l>
          <l>सा सिन्धुवेणिरिव वाडववीतिहोत्रं लावण्यभूः कमपि भीमसुताप तापम् ॥ ३५ ॥</l>
        </lg>
        <lg xml_id="NshdCrt.13.36">
          <l>साप्तुं प्रयच्छति न पक्षचतुष्टये तां तल्लाभशंसिनि न पञ्चमकोटिमात्रे ।</l>
          <l>श्रद्धां दधे निषधराड्विमतौ मतानामद्वैततत्त्व इव सत्यतरेऽपि लोकः ॥ ३६ ॥</l>
        </lg>
        <lg xml_id="NshdCrt.13.37">
          <l>कारिष्यते परिभवः कलिना नलस्य तां द्वापरस्तु सुतनूमदुनोत्पुरस्तात् ।</l>
          <l>भैमीनलोपयमनं पिशुनौ सहेते न द्वापरः किल कलिश्च युगे जगत्याम् ॥ ३७ ॥</l>
        </lg>
        <lg xml_id="NshdCrt.13.38">
          <l>उत्कण्ठयन्पृथगिमां युगपन्नलेषु प्रत्येकमेषु परिमोहयमाणबाणः ।</l>
          <l>जानीवहे निजशिलीमुखशीलिसंख्यासाफल्यमाप स तदा यदि पञ्चबाणः ॥ ३८ ॥</l>
        </lg>
        <lg xml_id="NshdCrt.13.39">
          <l>देवानियं निषाधराजरुचस्त्यजन्ती रूपादरज्यत नले न विदर्भसुभ्रूः ।</l>
          <l>जन्मान्तराधिगतकर्मविपाकजन्मैवोन्मीलति क्वचन कस्यचनानुरागः ॥ ३९ ॥</l>
        </lg>
        <lg xml_id="NshdCrt.13.40">
          <l>क्व प्राप्यते स पतगः परिपृच्छ्यते यः प्रत्येमि तस्य हि पुरेव नलं गिरेति ।</l>
          <l>सस्मार सस्मरमतिः प्रति नैषधीयं तत्रामरालयमरालमरालकेशी ॥ ४० ॥</l>
        </lg>
        <lg xml_id="NshdCrt.13.41">
          <l>एकैकमैक्षत मुहुर्महतादरेण भेदं विवेद न च पञ्चसु कंचिदेषा ।</l>
          <l>शङ्काशतं वितरता हरता पुनस्तदुन्मादिनेव मनसेयमिदं तदाह ॥ ४१ ॥</l>
        </lg>
        <lg xml_id="NshdCrt.13.42">
          <l>अस्ति द्विचन्द्रमतिरस्ति जनस्य तत्र भ्रान्तौ दृगन्तचिपिटीकरणादिरादिः ।</l>
          <l>स्वच्छोपसर्पणमपि प्रतिमाभिमाने भेदभ्रमे पुनरमीषु न मे निमित्तम् ॥ ४२ ॥</l>
        </lg>
        <lg xml_id="NshdCrt.13.43">
          <l>किं वा तनोति मयि नैषध एव कावव्यूहं विधाय परिहासमसौ विलासी ।</l>
          <l>विज्ञानवैभवभृतः किमु तस्य विद्या सा विद्यते न तुरगाशयवेदितेव ॥ ४३ ॥</l>
        </lg>
        <lg xml_id="NshdCrt.13.44">
          <l>एको नलः किमयमन्यतमः किमैलः कामोऽपरः किमु किमु द्वयमाश्विनेयौ ।</l>
          <l>किं रूपधेयभरसीमतया समेषु तेष्वेव नेह नलमोहमहं वहे वा ॥ ४४ ॥</l>
        </lg>
        <lg xml_id="NshdCrt.13.45">
          <l>पूर्वं मया विरहनिःसहयापि दृष्टः सोऽयं प्रियस्तत इतो निषधाधिराजः ।</l>
          <l>भूयः किमागतवती मम सा दशेयं पश्यामि यद्विलसितेन नलानलीकान् ॥ ४५ ॥</l>
        </lg>
        <lg xml_id="NshdCrt.13.46">
          <l>मुग्धा दधामि कथमित्थमथापशङ्कां संक्रन्दनादिकपटः स्फुटमीदृशोऽयम् ।</l>
          <l>देव्यानयैव रचिता हि तथा तथैषां गाथा यथा दिगधिपानपि ताः स्पृशन्ति ॥ ४६ ॥</l>
        </lg>
        <lg xml_id="NshdCrt.13.47">
          <l>एतन्मदीयमतिवञ्चकपञ्चकस्थे नाथे कथं नु मनुजस्य चकास्तु चिह्नम् ।</l>
          <l>लक्ष्माणि तानि किममी न वहन्ति हन्त बर्हिर्मुखा धुतरजस्तनुतामुखानि ॥ ४७ ॥</l>
        </lg>
        <lg xml_id="NshdCrt.13.48">
          <l>याचे नलं किममरानथवा तदर्थं नित्यार्चनादपि ममाफलिनैरलं तैः ।</l>
          <l>कंदर्पशोषणशिलीमुखपातपीतकारुण्यनीरनिधिगह्वरधोरचित्तैः ॥ ४८ ॥</l>
        </lg>
        <lg xml_id="NshdCrt.13.49">
          <l>ईशा दिशां नलभुवं प्रतिपद्य लेखा वर्णिश्रियं गुणवतामपि वः कथं वा ।</l>
          <l>मूर्खान्धकूपपतनादिव पुस्तकानामस्तं गतं बत परोपकृतिव्रतत्वम् ॥ ४९ ॥</l>
        </lg>
        <lg xml_id="NshdCrt.13.50">
          <l>यस्येश्वरेण यदलेखि ललाटपट्टे तत्स्यादयोग्यमपि योग्यमपास्य तस्य ।</l>
          <l>का वासनास्तु बिभृयामिह यां हृदाहं नार्कातपैर्जलजमेति हिमैस्तु दाहम् ॥ ५० ॥</l>
        </lg>
        <lg xml_id="NshdCrt.13.51">
          <l>इत्थं यथेह मदभाग्यमनेन मन्ये कल्पद्रुमोऽपि स मया खलु याच्यमानः ।</l>
          <l>संकोचसंज्वरदलाङ्गुलिपल्लवाग्रपाणीभवन्भवति मां प्रति बद्धमुष्टिः ॥ ५१ ॥</l>
        </lg>
        <lg xml_id="NshdCrt.13.52">
          <l>देव्याः करे वरणमाल्यमथार्पये वा यो वैरसेनिरिह तत्र निवेशयेति ।</l>
          <l>सैषा मया मखभुजां द्विषती कृता स्यात्स्वस्मै तृणाय तु विहन्मि न बन्धुरत्नम् ॥ ५२ ॥</l>
        </lg>
        <lg xml_id="NshdCrt.13.53">
          <l>यः स्यादमीषु परमाऋथनलः स मालामङ्गीकरोतु वरणाय ममेति चैनाम् ।</l>
          <l>तं प्रापयामि यदि तत्तु विसृज्य लज्जां कुर्वे कथं जगति शृङ्वति ही विडम्बः ॥ ५३ ॥</l>
        </lg>
        <lg xml_id="NshdCrt.13.54">
          <l>इतरनलतुलाभागेष शेषाः सुधाभिः स्नपयति मम चेतो नैषधः कस्य हेतोः ।</l>
          <l>प्रथमचरमयोर्वा शब्दयोर्वर्णसख्ये विलसति चरमेऽनुप्रासभासां विलासः ॥ ५४ ॥</l>
        </lg>
        <lg xml_id="NshdCrt.13.55">
          <l>इति मनसि विकल्पानुद्यतः संत्यजन्ती क्वचिदपि दमयन्ती निर्णयं नाससाद ।</l>
          <l>मुखमथ परितापास्कन्दितानन्दमस्या मिहिरविरचितावस्कन्दमिन्दुं निनिन्द ॥ ५५ ॥</l>
        </lg>
        <lg xml_id="NshdCrt.13.56">
          <l>श्रीहर्शं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>स्वादूत्पादभृति त्रयोदशतयादेश्यस्तदीये महाकाव्येऽयं व्यरमन्नलस्य चरिते सर्गो रसाम्भोनिधिः ॥ ५६ ॥</l>
        </lg>
      </div>
      <div n="14" type="sarga">
        <head>चतुर्दशः सर्गः</head>
        <lg xml_id="NshdCrt.14.1">
          <l>अथाधिगन्तुं निषधेश्वरं सा प्रसादनामाद्रियतामराणाम् ।</l>
          <l>यतः सुराणां सुरभिर्नृणां तु सा वेधसासृज्यत कामधेनुः ॥ १ ॥</l>
        </lg>
        <lg xml_id="NshdCrt.14.2">
          <l>प्रदक्षिणप्रक्रमणालवालविलेपधूपाचरणाम्बुसेकैः ।</l>
          <l>इष्टं च मृष्टं च फलं सुवाना देवा हि कल्पद्रुमकाननं नः ॥ २ ॥</l>
        </lg>
        <lg xml_id="NshdCrt.14.3">
          <l>श्रद्धामयीभूय सुपर्वणस्तान्ननाम नामग्रहणाग्रकं सा ।</l>
          <l>सुरेषु हि श्रद्दधतां नमस्य सर्वाऋथसिद्ध्यङ्गमिथः समस्या ॥ ३ ॥</l>
        </lg>
        <lg xml_id="NshdCrt.14.4">
          <l>यत्तान्निजे सा हृदि भावनाया बलेन साक्षादकृताखिलस्थान् ।</l>
          <l>अभूदभीष्टप्रतिभूः स तस्या वरं हि दृष्टा ददते परं ते ॥ ४ ॥</l>
        </lg>
        <lg xml_id="NshdCrt.14.5">
          <l>सभाजनं तत्र ससर्ज तेषां सभाजने पश्यति विस्मिते सा ।</l>
          <l>आमुद्यते यत्सुमनोभिरेवं फलस्य सिद्धौ सुमनोभिरेव ॥ ५ ॥</l>
        </lg>
        <lg xml_id="NshdCrt.14.6">
          <l>वैशद्यहृद्यैर्म्रदिमाभिरामैरामोदिभिस्तानथ जातिजातैः ।</l>
          <l>आनर्च गीत्यन्वितषट्पदैः सा स्तवप्रसूनस्तबकैर्नवीनैः ॥ ६ ॥</l>
        </lg>
        <lg xml_id="NshdCrt.14.7">
          <l>हृत्पद्मसद्मन्यधिवास्य बुद्ध्या दध्यावथैतानियमेकताना ।</l>
          <l>सुपर्वणां हि स्फुटभावना या सा पूर्वरूपं फलभावनायाः ॥ ७ ॥</l>
        </lg>
        <lg xml_id="NshdCrt.14.8">
          <l>भक्त्या तयैव प्रससाद तस्यास्तुष्टं स्वयं देवचतुष्टयं ततः ।</l>
          <l>स्वेनानलस्य स्फुटतां यियासोः फूत्कृत्यपेक्षा कियती खलु स्यात् ॥ ८ ॥</l>
        </lg>
        <lg xml_id="NshdCrt.14.9">
          <l>प्रसादमासाद्य सुरैः कृतं सा सस्मार सारस्वतसूक्तिसृष्टेः ।</l>
          <l>देवा हि नान्यद्वितरन्ति किंतु प्रसद्य ते साधुधियं ददन्ते ॥ ९ ॥</l>
        </lg>
        <lg xml_id="NshdCrt.14.10">
          <l>शेषं नलं प्रत्यमरेण गाथा या या समर्था खलु येन येन ।</l>
          <l>तां तां तदन्येन सहालगन्तीं तदा विशेषं प्रतिसंदधे सा ॥ १० ॥</l>
        </lg>
        <lg xml_id="NshdCrt.14.11">
          <l>एकैकवृत्तेः प्रतिलोकपालं पतिव्रतात्वं जगृहुर्दिशां याः ।</l>
          <l>वेद स्म गाथा मिलितास्तदासावाशा इवैकस्य नलस्य वश्याः ॥ ११ ॥</l>
        </lg>
        <lg xml_id="NshdCrt.14.12">
          <l>या पाशिनैवाशनिपाणिनैव गाथा यमेनैव समाग्निनैव ।</l>
          <l>तामेव मेने मिलितां नलस्य सैषा विशेषाय तदा नलस्य ॥ १२ ॥</l>
        </lg>
        <lg xml_id="NshdCrt.14.13">
          <l>निश्चित्य शेषं तमसौ नरेशं प्रमोदमेदस्वितरान्तराभूत् ।</l>
          <l>देव्या गिरां भावितभङ्गिराख्यच्चित्तेन चिन्तार्णवयादसेयम् ॥ १३ ॥</l>
        </lg>
        <lg xml_id="NshdCrt.14.14">
          <l>सा भङ्गिरस्याः खलु वाचि कापि यद्भारती मूर्तिमतीयमेव ।</l>
          <l>श्लिष्टं निगद्यादृत वासवादीन्विशिष्य मे नैषधमप्यवादीत् ॥ १४ ॥</l>
        </lg>
        <lg xml_id="NshdCrt.14.15">
          <l>जग्रन्थ सेयं मदनुग्रहेण वचःस्रजः स्पष्टयितुं चतस्रः ।</l>
          <l>द्वे ते नलं लक्षयितुं क्षमेते ममैव मोहोऽयमहो महीयान् ॥ १५ ॥</l>
        </lg>
        <lg xml_id="NshdCrt.14.16">
          <l>श्लिष्यन्ति वाचो यदमूरमुष्याः कवित्वशक्तेः खलु ते विलासाः ।</l>
          <l>भूपाललीलाः किल लोकपालाः समाविशन्ति व्यतिभेदिनोऽपि ॥ १६ ॥</l>
        </lg>
        <lg xml_id="NshdCrt.14.17">
          <l>त्यागं महेन्द्रादिचतुष्टस्य किमभ्यनन्दत्क्रमसूचिअस्य ।</l>
          <l>किं प्रेरयामास नले च तन्मां सा सूक्तिरस्या मम कः प्रमोहः ॥ १७ ॥</l>
        </lg>
        <lg xml_id="NshdCrt.14.18">
          <l>परस्य दारान्खलु मन्यमानैरस्पृश्यमानाममरैर्धरित्रीम् ।</l>
          <l>भक्त्यैव भर्तुश्चरणौ दधानां नलस्य तत्कालमपश्यदेषा ॥ १८ ॥</l>
        </lg>
        <lg xml_id="NshdCrt.14.19">
          <l>सुरेषु नापश्यदवैक्षताक्ष्णोर्निमेषमुर्वीभृति संमुखी सा ।</l>
          <l>इह त्वमागत्य नले मिलेति संज्ञानदानादिव भाषमाणम् ॥ १९ ॥</l>
        </lg>
        <lg xml_id="NshdCrt.14.20">
          <l>नाबुद्ध बाला विबुधेषु तेषु क्षोदं क्षितेरैक्षत नैषधे तु ।</l>
          <l>पत्ये सृजन्त्याः परिरम्भमुर्व्याः संभूतसंभेदमसंशयं सा ॥ २० ॥</l>
        </lg>
        <lg xml_id="NshdCrt.14.21">
          <l>स्वेदः स्वदेहस्य वियोगतापं निर्वापयिष्यन्निव संसिसृक्षोः ।</l>
          <l>हीराङ्कुरश्चारुणि हेमनीव नले तयालोकि न दैवतेषु ॥ २१ ॥</l>
        </lg>
        <lg xml_id="NshdCrt.14.22">
          <l>सुरेषु मालाममलामपश्यन्नले तु बाला मलिनीभवन्तीम् ।</l>
          <l>इमां किमासाद्य नलोऽद्य मृद्वीं श्रद्धास्यते मामिति चिन्तयेव ॥ २२ ॥</l>
        </lg>
        <lg xml_id="NshdCrt.14.23">
          <l>श्रियं भजन्तां कियदस्य देवाश्छाया नलस्यास्ति तथापि नैषाम् ।</l>
          <l>इतीरयन्तीव तया निरैक्षि सा नैषधे न त्रिदशेषु तेषु ॥ २३ ॥</l>
        </lg>
        <lg xml_id="NshdCrt.14.24">
          <l>चिह्नैरमीभिर्नलसंविदस्याः संवादमाप प्रथमोपजाता ।</l>
          <l>सा लक्षणव्यक्तिभिरेव देवप्रसादमासादितमप्यबोधि ॥ २४ ॥</l>
        </lg>
        <lg xml_id="NshdCrt.14.25">
          <l>नले निधातुं वरणस्रजं तां स्मरः स्म रामां त्वरयत्यथैनाम् ।</l>
          <l>अपत्रपा तां निषिषेध तेन द्वयानुरोधं तुलितं दधौ सा ॥ २५ ॥</l>
        </lg>
        <lg xml_id="NshdCrt.14.26">
          <l>स्रजा समालिङ्गयितुं प्रियं सा रसादधत्तैव बहुप्रयत्नम् ।</l>
          <l>स्तम्भत्रपाभ्यामभवत्तदीये स्पन्दस्तु मन्दोऽपि न पाणिपद्मे ॥ २६ ॥</l>
        </lg>
        <lg xml_id="NshdCrt.14.27">
          <l>तस्या हृदि व्रीडमनोभवाभ्यां दोलाविलासं समवाप्यमाने ।</l>
          <l>स्थितं धृतैणाङ्ककुलातपत्रे शृङ्गारमालिङ्गदधीश्वरश्रीः ॥ २७ ॥</l>
        </lg>
        <lg xml_id="NshdCrt.14.28">
          <l>करः स्रजा सज्जतरस्तदीयः प्रियोन्मुखः सन्विरराम भूयः ।</l>
          <l>प्रियाननस्यार्धपथं ययौ च प्रत्याययौ चातिचलः कटाक्षः ॥ २८ ॥</l>
        </lg>
        <lg xml_id="NshdCrt.14.29">
          <l>तस्याः प्रियं चित्तमुपेतमेव प्रभूबभूवाक्षि न तु प्रयातुम् ।</l>
          <l>सत्यः कृतः स्पष्टमभूत्तदानीं तयाक्ष्णि लज्जेति जनप्रवादः ॥ २९ ॥</l>
        </lg>
        <lg xml_id="NshdCrt.14.30">
          <l>कथं कथंचिन्निषधेश्बरस्य कृत्वास्यपद्मं दरवीक्षितश्रि ।</l>
          <l>वाग्देवताया वदनेन्दुबिम्बं त्रपावती साकृत सामिदृष्टम् ॥ ३० ॥</l>
        </lg>
        <lg xml_id="NshdCrt.14.31">
          <l>अजानतीवेदमवोचदेनामाकूतमस्यास्तदवेत्य देवी ।</l>
          <l>भावस्त्रपोर्मिप्रतिसीरया ते न दीयते लक्षयितुं ममापि ॥ ३१ ॥</l>
        </lg>
        <lg xml_id="NshdCrt.14.32">
          <l>देव्याः श्रुतौ नेति नलार्धनाम्नि गृहीत एव त्रपया निपीता ।</l>
          <l>अथाङ्गुलीरङ्गुलिभिर्मृशन्ती दूरं सा नमयांचकार ॥ ३२ ॥</l>
        </lg>
        <lg xml_id="NshdCrt.14.33">
          <l>करे विधृत्येश्वरया गिरां सा पान्था पथीन्द्रस्य कृता विहस्य ।</l>
          <l>वामेति नामैव बभाज सार्धं पुरन्ध्रिसाधारणसंविभागम् ॥ ३३ ॥</l>
        </lg>
        <lg xml_id="NshdCrt.14.34">
          <l>विहस्य हस्तेऽथ विकृष्य देवी नेतुं प्रयाताऽभि महेन्द्रमेताम् ।</l>
          <l>भ्रमादियं दत्तमिवाहिदेहे ततश्चमत्कृत्य करं चकर्ष ॥ ३४ ॥</l>
        </lg>
        <lg xml_id="NshdCrt.14.35">
          <l>भैमीं निरीक्ष्याभिमुखीं मघोनः स्वाराज्यलक्ष्मीरभृताभ्यसूयाम् ।</l>
          <l>दृष्ट्वा ततस्तत्परिहारिणीं तां व्रीडं बिडौजःप्रवणाभ्यपादि ॥ ३५ ॥</l>
        </lg>
        <lg xml_id="NshdCrt.14.36">
          <l>त्वत्तः श्रुतं नेति नले मयातः परं वदस्वेत्युदिताथ देव्या ।</l>
          <l>हीमन्मथद्वैरथरङ्गभूमी भैमी दृशा भाषितनैषधाभूत् ॥ ३६ ॥</l>
        </lg>
        <lg xml_id="NshdCrt.14.37">
          <l>हसत्सु भैमीं दिविषत्सु पाणौ पाणिम् प्रणीयाप्सरसां रसात्सा ।</l>
          <l>आलिङ्ग्य नीत्वाकृत पान्थदुर्गां भूपालदिक्पालकुलाध्वमध्यम् ॥ ३७ ॥</l>
        </lg>
        <lg xml_id="NshdCrt.14.38">
          <l>आदेशितामप्यवलोक्य मन्दं मन्दं नलस्यैव दिशा चलन्तीम् ।</l>
          <l>भूयः सुरानर्धपथादथासौ तानेव तां नेतुमना नुनोद ॥ ३८ ॥</l>
        </lg>
        <lg xml_id="NshdCrt.14.39">
          <l>मुखाब्जमावर्तनलोलनालं कृत्वालिहूंहूंरवलक्ष्यलक्ष्यम् ।</l>
          <l>भीमोद्भवा तां नुनुदेऽङ्कपालीं देव्या नवोढेव दृढां विवोढुः ॥ ३९ ॥</l>
        </lg>
        <lg xml_id="NshdCrt.14.40">
          <l>देवी कथंचित्खलु तामदेवद्रीचीं भवन्तीं स्मितसिक्तसृक्का ।</l>
          <l>आह स्म मां प्रत्यपि ते पुनः का शङ्का शशाङ्कादधिकाष्यबिम्बे ॥ ४० ॥</l>
        </lg>
        <lg xml_id="NshdCrt.14.41">
          <l>एषामकृत्वा चरणप्रणाममेषामनुज्ञामनवाप्य सम्यक् ।</l>
          <l>सुपर्ववैरे तव वैरसेनिं वरीतुमीहा कथमौचितीयम् ॥ ४१ ॥</l>
        </lg>
        <lg xml_id="NshdCrt.14.42">
          <l>इतीरिते विश्वसितां पुनस्तामादाय पाणौ दिविषत्सु देवी ।</l>
          <l>कृत्वा प्रणम्रां वदति स्म सा तान् भक्तेयमर्हत्यधुनानुकम्पाम् ॥ ४२ ॥</l>
        </lg>
        <lg xml_id="NshdCrt.14.43">
          <l>युष्मान्वृणीते न बहून्सतीयं शेषावमानाच्च भवत्सु नैकम् ।</l>
          <l>तद्वः समेतान्नृपमेनमंशान्वरीतुमन्विष्यति लोकपालाः ॥ ४३ ॥</l>
        </lg>
        <lg xml_id="NshdCrt.14.44">
          <l>भैम्या स्रजःसञ्जनया पथि प्राक्स्वयंवरं संजनयांबभूव ।</l>
          <l>संभोगमालिङ्गनयास्य वेधाः शेषं तु कं हन्तुमियद्यतध्वे ॥ ४४ ॥</l>
        </lg>
        <lg xml_id="NshdCrt.14.45">
          <l>वर्णाश्रमाचारपथात्प्रजाभिः स्वाभिः सहैवास्खलते नलाय ।</l>
          <l>प्रसेदुषो वेदृशवृत्तभङ्ग्या दित्सैव कीर्तेर्भुवमानयद्वः ॥ ४५ ॥</l>
        </lg>
        <lg xml_id="NshdCrt.14.46">
          <l>इति श्रुतेऽस्या वचसैव हास्यात्कृत्वा सलास्याधरमास्यबिम्बम् ।</l>
          <l>भ्रूविभ्रमाकूतकृताभ्यनुज्ञेष्वेतेषु तां साथ नलाय निन्ये ॥ ४६ ॥</l>
        </lg>
        <lg xml_id="NshdCrt.14.47">
          <l>मन्दाक्षनिस्पन्दतनोर्मनोभूदुष्प्रेरमप्यानयति स्म तस्याः ।</l>
          <l>मधूकमालामधुरं करं सा कण्ठोपकण्ठं वसुधासुधांशोः ॥ ४७ ॥</l>
        </lg>
        <lg xml_id="NshdCrt.14.48">
          <l>अथाभिलिख्येव समर्प्यमाणां राजिं निजस्वीकरणाक्षराणाम् ।</l>
          <l>दूर्वाङ्कुराढ्यां नलकण्ठनाले वधूर्मधूकस्रजमुत्ससर्ज ॥ ४८ ॥</l>
        </lg>
        <lg xml_id="NshdCrt.14.49">
          <l>तां दूर्वया श्यामलयातिवेलं शृङ्गारभाषंनिभया सुशोभाम् ।</l>
          <l>मालां प्रसूनायुधपाशभासं कण्ठेन भूभृद्बिभरांबभूव ॥ ४९ ॥</l>
        </lg>
        <lg xml_id="NshdCrt.14.50">
          <l>दूर्वाग्रजाग्रत्पुलकावलिं तां नलाङ्गमङ्गाद्भृशमुल्लसन्तीम् ।</l>
          <l>मानेन मन्ये नमितानना सा सासूयमालोकत पुष्पमालाम् ॥ ५० ॥</l>
        </lg>
        <lg xml_id="NshdCrt.14.51">
          <l>कापि प्रमोदास्फुटनिर्जिहानवर्णेव या मङ्गलगीतिरासाम् ।</l>
          <l>सैवाननेभ्यः पुरसुन्दरीणामुच्चैरुलूलुध्वनिरुच्चचार ॥ ५१ ॥</l>
        </lg>
        <lg xml_id="NshdCrt.14.52">
          <l>सा निर्मले तस्य मधूकमाला हृदि स्थिता च प्रतिबिम्बिता च ।</l>
          <l>कियत्यमग्ना कियती च मग्ना पुष्पेषुबाणालिरिव व्यलोकि ॥ ५२ ॥</l>
        </lg>
        <lg xml_id="NshdCrt.14.53">
          <l>रोमाणि सर्वाण्यपि बालभावाद्वरश्रियं वीक्षितुमुत्सुकानि ।</l>
          <l>तस्यास्तदा कण्टकिताङ्गयष्टेरुद्ग्रीविकादानमिवान्वभूवन् ॥ ५३ ॥</l>
        </lg>
        <lg xml_id="NshdCrt.14.54">
          <l>रोमाङ्कुरैर्दन्तुरिताखिलाङ्गी रम्याधरा सा सुतरां विरेजे ।</l>
          <l>शरव्यदण्डैः श्रितमण्डनश्रीः स्मारी शरोपासनवेदिकेव ॥ ५४ ॥</l>
        </lg>
        <lg xml_id="NshdCrt.14.55">
          <l>चेष्टा व्यनेशन्निखिलास्तदास्याः स्मरेषुवातैरिव ता विधूताः ।</l>
          <l>अभ्यर्थ्य नीताः कलिना मुहूर्तं लाभाय तस्य बहु चेष्टितुं वा ॥ ५५ ॥</l>
        </lg>
        <lg xml_id="NshdCrt.14.56">
          <l>तन्न्यस्तमाल्यस्पृशि यन्नलस्य स्वेदं करे पञ्चशरश्चकार ।</l>
          <l>भविष्यदुद्वाहमहोत्सवस्य हस्तोदकं तज्जनयांबभूव ॥ ५६ ॥</l>
        </lg>
        <lg xml_id="NshdCrt.14.57">
          <l>तूलेन तस्यास्तुलना मृदोस्तत्कम्प्राऽस्तु सा मन्मथबाणवातैः ।</l>
          <l>चित्रीयितं तत्तु नलो यदुच्चैरभूत्स भूभृत्पृथुवेपथुस्तैः ॥ ५७ ॥</l>
        </lg>
        <lg xml_id="NshdCrt.14.58">
          <l>दृशोरपि न्यस्तमिवास्त राज्ञां रागाद्दृगम्बुप्रतिबिम्बिमाल्यम् ।</l>
          <l>नृपस्य तत्पीतवतोरिवाक्ष्णोः प्रालम्ब्यमालम्बनयुक्तमन्तः ॥ ५८ ॥</l>
        </lg>
        <lg xml_id="NshdCrt.14.59">
          <l>स्तम्भस्तथालम्भितमां नलेन भैमीकरस्पर्शमुदः प्रसादः ।</l>
          <l>कंदर्पलक्ष्यीकरणार्पितस्य स्तम्भस्य दम्भं स चिरं यथापत् ॥ ५९ ॥</l>
        </lg>
        <lg xml_id="NshdCrt.14.60">
          <l>उत्सृज्य साम्राज्यमिवाथ भिक्षां तारुण्यमुल्लङ्घ्य जरामिवारात् ।</l>
          <l>तं चारुमाकारमुपेक्ष्य यान्तं निजां तनूमाददिरे दिगीशाः ॥ ६० ॥</l>
        </lg>
        <lg xml_id="NshdCrt.14.61">
          <l>मायानलत्वं त्यजतो निलीनैः पूर्वैरहंपूर्विकया मघोनः ।</l>
          <l>भीमोद्भवासात्त्विकभावशोभा दिदृक्षयेवाविरभावि नेत्रैः ॥ ६१ ॥</l>
        </lg>
        <lg xml_id="NshdCrt.14.62">
          <l>गोत्रानुकूलत्वभवे विवाहे तत्प्रातिकूल्यादिव गोत्रशत्रुः ।</l>
          <l>पुरश्चकार प्रवरं वरं यमायन्सखायं ददृशे तया सः ॥ ६२ ॥</l>
        </lg>
        <lg xml_id="NshdCrt.14.63">
          <l>स्वकामसंमोहमहान्धकारनिर्वापमिच्छन्निव दीपिकाभिः ।</l>
          <l>उद्गत्वरीभिश्छुरितं वितेने निजं वपुर्वायुसखः शिखाभिः ॥ ६३ ॥</l>
        </lg>
        <lg xml_id="NshdCrt.14.64">
          <l>पत्यौ वृते भीमजया न वह्नावह्ना स्वमह्नाय निजुह्नुवे यः ।</l>
          <l>जनादपत्रप्य स हा सहायस्तस्य प्रकाशोऽभवदप्रकाशः ॥ ६४ ॥</l>
        </lg>
        <lg xml_id="NshdCrt.14.65">
          <l>सदण्डमालक्तकनेत्रचण्डं तमःकिरं कायमधत्त कालः ।</l>
          <l>तत्कालमन्तःकरणं नृपाणामध्यासितुं कोप इवोपनम्रः ॥ ६५ ॥</l>
        </lg>
        <lg xml_id="NshdCrt.14.66">
          <l>दृग्गोचरोऽभूदथ चित्रगुप्तः कायस्थ उच्चैर्गुण एतदीयः ।</l>
          <l>ऊर्ध्वं तु पत्त्रस्य मषीद एको मषेर्ददञ्चोपरि पत्त्रमन्यः ॥ ६६ ॥</l>
        </lg>
        <lg xml_id="NshdCrt.14.67">
          <l>तस्यां मनोबन्धविमोचनस्य कृतस्य तत्कालमिव प्रचेताः ।</l>
          <l>पाशं दधानः करबद्धवासं विभुर्बभावाप्यमवाप्य देहम् ॥ ६७ ॥</l>
        </lg>
        <lg xml_id="NshdCrt.14.68">
          <l>सहद्वितीयः स्त्रियमभ्युपेयादेवं स दुर्बुध्य नयोपदेशम् ।</l>
          <l>अन्यां सभार्यः कथमृच्छतीति जलाधिपोऽभूदसहाय एव ॥ ६८ ॥</l>
        </lg>
        <lg xml_id="NshdCrt.14.69">
          <l>देव्यापि दिव्याऽनु तनुः प्रकाशीकृता मुदश्चक्रभृतः सृजन्ती ।</l>
          <l>अनिह्नुतैस्तामवधार्य चिह्नैस्तद्वाचि बाला शिथिलाद्भुताभूत् ॥ ६९ ॥</l>
        </lg>
        <lg xml_id="NshdCrt.14.70">
          <l>विलोकके नायकमेलकेऽस्मिन्रूपान्यताकौतुकदर्शिभिस्तैः ।</l>
          <l>बाधा बतेन्द्रादिभिरिन्द्रजालविद्याविदां वृत्तिवधाद्व्यधायि ॥ ७० ॥</l>
        </lg>
        <lg xml_id="NshdCrt.14.71">
          <l>विलोक्य तावाप्तदुरापकामौ परस्परप्रेमरसाभिरामौ ।</l>
          <l>अथ प्रभुः प्रीतमना बभाषे जाम्बूनदोर्वीधरसार्वभौमः ॥ ७१ ॥</l>
        </lg>
        <lg xml_id="NshdCrt.14.72">
          <l>वैदर्भि दत्तस्तव तावदेष वरो दुरापः पृथिवीश एव ।</l>
          <l>दूत्यं तु यत्त्वं कृतवानमायं नल प्रसादस्त्वयि तन्ममायम् ॥ ७२ ॥</l>
        </lg>
        <lg xml_id="NshdCrt.14.73">
          <l>प्रत्यक्षलक्ष्यामवलम्ब्य मूर्तिं हुतानि यज्ञेषु तवोपभोक्ष्ये ।</l>
          <l>संशेरतेऽस्माभिरवीक्ष्य भुक्तं मखं हि मन्त्राधिकदेवभावे ॥ ७३ ॥</l>
        </lg>
        <lg xml_id="NshdCrt.14.74">
          <l>भवानपि त्वद्दयितापि शेषे सायुज्यमासादयतं शिवाभ्याम् ।</l>
          <l>प्रेत्यास्मि कीदृग्भवितेति चिन्ता संतापमन्तस्तनुते हि जन्तोः ॥ ७४ ॥</l>
        </lg>
        <lg xml_id="NshdCrt.14.75">
          <l>तवोपवाराणसि नामचिह्नं वासाय पारेसि पुरं पुरास्ति ।</l>
          <l>निर्वातुमिच्छोरपि तत्र भैमीसंभोगसंकोचभियाधिकाशि ॥ ७५ ॥</l>
        </lg>
        <lg xml_id="NshdCrt.14.76">
          <l>धूमावलिश्मश्रु ततः सुपर्वा मुखं मखास्वादविदां तमूचे ।</l>
          <l>कामं मदीक्षामयकामधेनोः पयायतामभ्युदयस्त्वदीयः ॥ ७६ ॥</l>
        </lg>
        <lg xml_id="NshdCrt.14.77">
          <l>या दाहपाकौपयिकी तनुर्मे भूयात्त्वदिच्छावशवर्तिनी सा ।</l>
          <l>तया पराभूततनोरनङ्गात्तस्याः प्रभुः सन्नधिकस्त्वमेधि ॥ ७७ ॥</l>
        </lg>
        <lg xml_id="NshdCrt.14.78">
          <l>अस्तु त्वया साधितमन्नमीनरसादि पीयूषरसातिशायि ।</l>
          <l>यद्भूप विद्मस्तव सूपकारक्रियासु कौतूहलशालि शीलम् ॥ ७८ ॥</l>
        </lg>
        <lg xml_id="NshdCrt.14.79">
          <l>वैवस्वतोऽपि स्वत एव देवस्तुष्टस्तमाचष्ट धराधिराजम् ।</l>
          <l>वरप्रदानाय तवावदानैश्चिरं मदीया रसनोद्धुरेयम् ॥ ७९ ॥</l>
        </lg>
        <lg xml_id="NshdCrt.14.80">
          <l>सर्वाणि शस्त्राणि तवाङ्गचक्रैराविर्भवन्तु त्वयि शत्रुजैत्रे ।</l>
          <l>अवाप्यमस्मादधिकं न किंचिज्जागर्ति वीरव्रतदीक्षितानाम् ॥ ८० ॥</l>
        </lg>
        <lg xml_id="NshdCrt.14.81">
          <l>कृच्छ्रं गतस्यापि दशाविपाकं धर्मान्न चेतः स्खलतु त्वदीयम् ।</l>
          <l>अमुञ्चतः पुण्यमनन्यभक्तेः स्वहस्तवास्तव्य इव त्रिवर्गः ॥ ८१ ॥</l>
        </lg>
        <lg xml_id="NshdCrt.14.82">
          <l>स्मिताञ्चितां वाचमवोचदेनं प्रसन्नचेता नृपतिं प्रचेताः ।</l>
          <l>प्रदाय भैमीमधुना वरौ तु ददामि तद्यौतककौतुकेन ॥ ८२ ॥</l>
        </lg>
        <lg xml_id="NshdCrt.14.83">
          <l>यत्राभिलाषस्तव तत्र देशे नन्वस्तु धन्वन्यपि तूर्णमर्णः ।</l>
          <l>आपो वहन्तीह हि लोकयात्रां यथा न भूतानि तथाऽपराणि ॥ ८३ ॥</l>
        </lg>
        <lg xml_id="NshdCrt.14.84">
          <l>प्रसारितापः शुचिभानुनास्तु मरुः समुद्रत्वमपि प्रपद्य ।</l>
          <l>भवन्मनस्कारलवोद्गमेन क्रमेलकानां निलयः पुरेव ॥ ८४ ॥</l>
        </lg>
        <lg xml_id="NshdCrt.14.85">
          <l>अम्लानिरामोदभरश्च दिव्यः पुष्पेषु भूयाद्भवदङ्गसङ्गात् ।</l>
          <l>दृष्टं प्रसूनोपमया मयान्यन्न धर्मशर्मोभयकर्मठं यत् ॥ ८५ ॥</l>
        </lg>
        <lg xml_id="NshdCrt.14.86">
          <l>वाग्देवतापि स्मितपूर्वमुर्वीसुपर्वराजं रभसाद्बभाषे ।</l>
          <l>त्वत्प्रेयसीसंमदमाचरन्त्या मत्किं न किंचिद्ग्रहणोचितं ते ॥ ८६ ॥</l>
        </lg>
        <lg xml_id="NshdCrt.14.87">
          <l>अर्थो विनैवाऋथनयोपसीदन्नाल्पोऽपि धीरैरवधीरणीयः ।</l>
          <l>मान्येन मन्ये विधिना वितीर्णः स प्रीतिदायो बहु मन्तुमर्हः ॥ ८७ ॥</l>
        </lg>
        <lg xml_id="NshdCrt.14.88">
          <l>अवामावामार्धे सकलमुभयाकारघटनाद्द्विधाभूतं रूपं भगवदभिधेयं भवति यत् ।</l>
          <l>तदन्तर्मन्त्रं मे स्मरहरमयं सेन्दुममलं निराकारं शश्वज्जप नरपते सिध्यतु सते ॥ ८८ ॥</l>
        </lg>
        <lg xml_id="NshdCrt.14.89">
          <l>सर्वाङ्गीणरसामृतस्तिमितया वाचा स वाचस्पतिः स स्वर्गीयमृगीदृशामपि वशीकाराय मारायते ।</l>
          <l>यस्मै यः स्पृहयत्यनेन स तदेवाप्नोति इं भूयसा येनायं हृदये स्थितः सुकृतिना अम्न्मन्त्रचिन्तामणिः ॥ ८९ ॥</l>
        </lg>
        <lg xml_id="NshdCrt.14.90">
          <l>पुष्पैरभ्यर्च्य गन्धादिभिरपि सुभगैश्चारुहंसेन मां चेन्निर्यान्तीं मन्त्रमूर्तिं जपति मयि मतिं न्यस्य मय्येव भक्तः ।</l>
          <l>तत्प्राप्ते वत्सरान्ते शिरसि करमसौ यस्य कस्यापि धत्ते सोऽपि श्लोकानकाण्डे रचयति रुचिरान्कौतुकं दृश्यमस्याः ॥ ९० ॥</l>
        </lg>
        <lg xml_id="NshdCrt.14.91">
          <l>गुणानामास्थानीं नृपतिलकनारीति विदितां रसस्फीतामन्तस्तव च तव वृत्ते च कवितुः ।</l>
          <l>भवित्री वैदर्भीमधिकमधिकण्ठं रचयितुं परीरम्भक्रीडाचरणशरणामन्वहमहम् ॥ ९१ ॥</l>
        </lg>
        <lg xml_id="NshdCrt.14.92">
          <l>भवद्वृत्तस्तोतुर्मदुपहितकण्ठस्य कवितुर्मुखात्पुण्यैः श्लोकैस्त्वयि घनमुदेयं जनमुदे ।</l>
          <l>ततः पुण्यश्लोकः क्षितिभुवनलोकस्य भविता भवानाख्यातः सन्कलिकलुषहारी हरिरिव ॥ ९२ ॥</l>
        </lg>
        <lg xml_id="NshdCrt.14.93">
          <l>देवी च ते च जगदुर्जगदुत्तमाङ्गरत्नाय ते कथय कं वितराम कामम् ।</l>
          <l>किंचित्त्वया नहि पतिव्रतया दुरापं भस्मास्तु यस्तव बत व्रतलोपमिच्छुः ॥ ९३ ॥</l>
        </lg>
        <lg xml_id="NshdCrt.14.94">
          <l>कूटकायमपहाय नो वपुर्बिभ्रतस्त्वमसि वीक्ष्य विस्मिता ।</l>
          <l>आप्तुमाकृतिमतो मनीषितां विद्यया हृदि तवाप्युदीयताम् ॥ ९४ ॥</l>
        </lg>
        <lg xml_id="NshdCrt.14.95">
          <l>इत्थं वितीर्य वरमम्बरमाश्रयत्सु तेषु क्षणादुदलसद्विपुलः प्रणादः ।</l>
          <l>उत्तिष्ठतां परिजनालपनैर्नृपाणां स्वर्वासिवृन्दहतदुन्दुभिनादसान्द्रः ॥ ९५ ॥</l>
        </lg>
        <lg xml_id="NshdCrt.14.96">
          <l>न दोषं विद्वेषादपि निरवकाशं गुणमये वरेण प्राप्तास्त्रे न समरसमारम्बसदृशम् ।</l>
          <l>जगुः पुण्यश्लोकं प्रतिनृपतयः किंतु विदधुः स्वनिश्वासैर्भैमीहृदयमुदयन्निर्भरदयम् ॥ ९६ ॥</l>
        </lg>
        <lg xml_id="NshdCrt.14.97">
          <l>भूभृद्भिर्लम्भिताऽसौ करुणरसनदीमूर्तिमद्देवतात्वं तातेनाभ्यर्थ्ययोग्याःसपदिनिजसखीर्दापयामासतेभ्यः ।</l>
          <l>वैदर्भ्यास्तेऽप्यलाभात्कृतगमनमनःप्राणवाञ्छां विजघ्नुः सख्यः संशिक्ष्य विद्याः सततधृतवयस्यानुकाराभिराभिः ॥ ९७ ॥</l>
        </lg>
        <lg xml_id="NshdCrt.14.98">
          <l>अहह सह मघोना श्रीप्रतिष्ठासमाने निलयमभि नलेऽथ स्वं प्रतिष्ठासमाने ।</l>
          <l>अपतदमरभर्तुर्मूर्तिबद्धेव कीर्तिर्गलदलिमधुबाष्पा पुष्पवृष्टिर्नभस्तः ॥ ९८ ॥</l>
        </lg>
        <lg xml_id="NshdCrt.14.99">
          <l>स्वस्यामरैर्नृपतिमंशममुं त्यजद्भिरंशच्छिदाकदनमेव तदाध्यगामि ।</l>
          <l>उत्का स्म पश्यति निवृत्य निवृत्य यान्ती वाग्देवतपि निजविभ्रमधाम भैमीम् ॥ ९९ ॥</l>
        </lg>
        <lg xml_id="NshdCrt.14.100">
          <l>सानन्दंतनुजाविवाहनमहे भीमः स भूमीपतिर्वैदर्भीनिषधेश्वरौ नृपजनानिष्टोक्तिनिर्मृष्टये ।</l>
          <l>स्वानि स्वानि धराधिपाश्च शिबिराण्युद्दिश्य यान्तः क्रमादेको द्वौ बहबश्चकार सृजतः स्मातेनिरे मङ्गलम् ॥ १०० ॥</l>
        </lg>
        <lg xml_id="NshdCrt.14.101">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>यातस्तस्य चतुर्दशः शरदिजज्योत्स्नाच्छसूक्तेर्महाकाव्ये चारुणि नैषधीयचरिते सर्गो निसर्गोज्ज्वलः ॥ १०१ ॥</l>
        </lg>
      </div>
      <div n="15" type="sarga">
        <head>पञ्चदशः सर्गः</head>
        <lg xml_id="NshdCrt.15.1">
          <l>अथोपकार्या निषधावनीपतिर्निजामयासीद्वरणस्रजाञ्चितः ।</l>
          <l>वसूनि वर्षन्सुबहूनि बन्दिनां विशिष्यभैमीगुणकीर्तनाकृताम् ॥ १ ॥</l>
        </lg>
        <lg xml_id="NshdCrt.15.2">
          <l>तथा पथि त्यागमयं वितीर्णवान्यथातिभाराधिगमेन मागधैः ।</l>
          <l>तृणीकृतं रत्ननिकाय मुच्चकैश्चिकाय लोकश्चिरमुञ्छमुत्सुकः ॥ २ ॥</l>
        </lg>
        <lg xml_id="NshdCrt.15.3">
          <l>त्रपास्य न स्यात्सदसि स्त्रियान्वयात्कुतोऽतिरूपः सुखभाजनं जनः ।</l>
          <l>अमूदृशी तत्कविबन्दिवर्णनैरवाक्कृता राजकरञ्जिलोकवाक् ॥ ३ ॥</l>
        </lg>
        <lg xml_id="NshdCrt.15.4">
          <l>अदोषतामेव सतां विवृण्वते द्विषां मृषादोषकणाधिरोपणाः ।</l>
          <l>न जातु सत्ये सति दूषाणे भवेदलीकमाधातुमवद्यमुद्यमः ॥ ४ ॥</l>
        </lg>
        <lg xml_id="NshdCrt.15.5">
          <l>विदर्भराजोऽपि समं तनूजया प्रविश्य हृष्यन्नवरोधमात्मनः ।</l>
          <l>शशंस देवीमनुजातसंशयां प्रतीच्छ जामातरमुत्सुके नलम् ॥ ५ ॥</l>
        </lg>
        <lg xml_id="NshdCrt.15.6">
          <l>तनुत्विषा यस्य तृणं स मन्मथा कुलश्रिया यः पवितास्मदन्वयम् ।</l>
          <l>जगत्त्रयीनायकमेलके वरं सुतां परं वेद विवेक्तुमीदृशम् ॥ ६ ॥</l>
        </lg>
        <lg xml_id="NshdCrt.15.7">
          <l>सृजन्तु पाणिग्रहमङ्गलोचिता मृगीदृशः स्त्रीसमयस्पृशः क्रियाः ।</l>
          <l>शृउतिस्मृतीनां तु वयं विदध्महे विधीनिति स्माह च निर्ययौ च सः ॥ ७ ॥</l>
        </lg>
        <lg xml_id="NshdCrt.15.8">
          <l>निरीय भूपेन निरीक्षितानना शशंस मौहूर्तिकसंसदंशकम् ।</l>
          <l>गुणैररीणैरुदयास्तनिस्तुषां तदा स दातुं तनयां प्रचक्रमे ॥ ८ ॥</l>
        </lg>
        <lg xml_id="NshdCrt.15.9">
          <l>अथावदद्दूतमुखः स नैषधं कुलं च बाला च ममानुकम्प्यताम् ।</l>
          <l>स पल्लवत्वद्य मनोरथाङ्क्रुरश्चिरेण नस्त्वच्चरणोदकैरिति ॥ ९ ॥</l>
        </lg>
        <lg xml_id="NshdCrt.15.10">
          <l>तथोत्थितं भीमवचःप्रतिध्वनिं निपीय दूतस्य स वक्त्रगह्वरात् ।</l>
          <l>व्रजामि वन्दे चरणौ गुरोरिति ब्रुवन्प्रदाय प्रजिघाय तं बहु ॥ १० ॥</l>
        </lg>
        <lg xml_id="NshdCrt.15.11">
          <l>निपीतदूतालपितस्ततो नलं विदर्भभर्तागमयांबभूव सः ।</l>
          <l>निशावसाने श्रुतताम्रचूडवाग्यथा रथाङ्गस्तपनं धृतादरः ॥ ११ ॥</l>
        </lg>
        <lg xml_id="NshdCrt.15.12">
          <l>क्वचित्तदालेपनदानपण्डिता कमप्यहंकारमगात्पुरस्कृता ।</l>
          <l>अलम्भि तुङ्गासनसंनिवेशनादपूपनिर्माणविदग्धयादरः ॥ १२ ॥</l>
        </lg>
        <lg xml_id="NshdCrt.15.13">
          <l>मुखानि मुक्तामणितोरणोद्गतैर्मरीचिभिः पान्थविलासमाश्रितैः ।</l>
          <l>पुरस्य तस्याखिलवेश्मनामपि प्रमोदहासच्छुरितानि रेजिरे ॥ १३ ॥</l>
        </lg>
        <lg xml_id="NshdCrt.15.14">
          <l>पथामनीयन्त तथाधिवासनान्मधुव्रतानामपि दत्तविभ्रमाः ।</l>
          <l>वितानतामातपनिर्भयास्तदा पटच्छिदाकालिकपुष्पजाः स्रजः ॥ १४ ॥</l>
        </lg>
        <lg xml_id="NshdCrt.15.15">
          <l>विभूषणैः कञ्चुकिता बभुः प्रजा विचित्रचित्रैः स्नपितत्विषो गृहाः ।</l>
          <l>बभूव तस्मिन्मणिकुट्टिमैः पुरे वपुः स्वमुर्व्याः परिवर्तितोपमम् ॥ १५ ॥</l>
        </lg>
        <lg xml_id="NshdCrt.15.16">
          <l>तदा निसस्वानतमां घनं घनं ननाद तस्मिन्नितरां ततं ततम् ।</l>
          <l>अवापुरुच्चैः सुषिराणि राणिताममानमानद्धमियत्तयाध्वनीत् ॥ १६ ॥</l>
        </lg>
        <lg xml_id="NshdCrt.15.17">
          <l>विपञ्चिराच्छादि न वेणुभिर्न ते प्रणीतगीतैर्न च तेऽपि झर्झरैः ।</l>
          <l>न ते हुहुक्केन न सोऽपि ढक्कया न मर्दलैः सापि न तेऽपि ढक्कया ॥ १७ ॥</l>
        </lg>
        <lg xml_id="NshdCrt.15.18">
          <l>विचित्रवादित्रनिनादमूर्च्छितः सुदूरचारी जनतामुखारवः ।</l>
          <l>ममौ न कर्णेषु दिगन्तदन्तिनां पयोधिपूरप्रतिनादमेदुरः ॥ १८ ॥</l>
        </lg>
        <lg xml_id="NshdCrt.15.19">
          <l>उदस्य कुम्भीरथ शातकुम्भजाश्चतुष्कचारुत्विषि वेदिकोदरे ।</l>
          <l>यथाकुलाचारमथावनीन्द्रजां पुरन्ध्रिवर्गः स्नपयांबभूव ताम् ॥ १९ ॥</l>
        </lg>
        <lg xml_id="NshdCrt.15.20">
          <l>विजित्य दास्यादिव वारिहारितामवापितास्तत्कुचयोर्द्वयेन ताः ।</l>
          <l>शिखामवाक्षुः सहकारशाखिनस्त्रपाभरम्लानिमिवानतैर्मुखैः ॥ २० ॥</l>
        </lg>
        <lg xml_id="NshdCrt.15.21">
          <l>असौ मुहुर्जातजलाभिषेचना क्रमाद्दुकूलेन सितांशुनोज्ज्वला ।</l>
          <l>द्वयस्य वर्षाशरदां तदातनीं सनाभितां साधु बबन्ध संध्यया ॥ २१ ॥</l>
        </lg>
        <lg xml_id="NshdCrt.15.22">
          <l>पुरा प्रभिन्नाम्बुददुर्दिनीकृतां निनिन्द चन्द्रद्युतिसुन्दरीं दिवम् ।</l>
          <l>शिरोरुहौघेण घनेन वर्षता क्वचिद्दुकूलेन सितांशुनोज्ज्वला ॥ २२ ॥</l>
        </lg>
        <lg xml_id="NshdCrt.15.23">
          <l>विरेजिरे तच्चिकुरोत्कराः किराः क्षाणं गलन्निर्मलवारिविप्रुषाम् ।</l>
          <l>तमःसुहृच्चामरनिर्जयार्जिताः सिता वमन्तः खलु कीर्तिमुक्तिकाः ॥ २३ ॥</l>
        </lg>
        <lg xml_id="NshdCrt.15.24">
          <l>म्रदीयसा स्नानजलस्य वाससा प्रमार्जनेनाधिकमुज्ज्वलीकृताः ।</l>
          <l>अदभ्रमभ्राजत साश्मशाणनात्प्रकाशरोचिःप्रतिमेव हेमजा ॥ २४ ॥</l>
        </lg>
        <lg xml_id="NshdCrt.15.25">
          <l>तदा तदङ्गस्य बिभर्ति विभ्रमं विलेपनामोदमुचः स्फुरद्रुचः ।</l>
          <l>दरस्फुरत्काञ्चनकेतकीदलात्सुवर्णमभ्यस्यति सौरभं यदि ॥ २५ ॥</l>
        </lg>
        <lg xml_id="NshdCrt.15.26">
          <l>अवापितायाः शुचिवेदिकान्तरं कलासु तस्याः सकलासु पण्डिताः ।</l>
          <l>क्षणेन सख्यश्चिरशिक्षणैः स्फुटं प्रतिप्रतीकं प्रतिकर्म निर्ममुः ॥ २६ ॥</l>
        </lg>
        <lg xml_id="NshdCrt.15.27">
          <l>विनापि भूषामवधिः श्रियामियं व्यभूषि विज्ञाभिरदर्शि चाधिका ।</l>
          <l>न भूषयैषाधिचकास्ति किं तु सानयेति कस्यास्तु विचारचातुरी विधाय ॥ २७ ॥</l>
        </lg>
        <lg xml_id="NshdCrt.15.28">
          <l>बन्धूकपयोजपूजने कृतां विधोर्गन्धफलीबलिश्रियम् ।</l>
          <l>निनिन्द लब्धाधरलोचनार्चनं मनःशिलाचित्रकमेत्य तन्मुखम् ॥ २८ ॥</l>
        </lg>
        <lg xml_id="NshdCrt.15.29">
          <l>महीमधोनां मदनान्धतातमीतमःपटारम्भणतन्तुसंततिः ।</l>
          <l>अबन्धि तन्मूर्धजपाशमञ्जरी कयापि धूपग्रहधूमकोमला ॥ २९ ॥</l>
        </lg>
        <lg xml_id="NshdCrt.15.30">
          <l>पुनःपुनः काचन कुर्वती कचच्छटाधिया धूपजधूमसंयमम् ।</l>
          <l>सखी स्मितैस्तर्किततन्निजभ्रमा बबन्ध तन्मूर्धजचामरं चिरात् ॥ ३० ॥</l>
        </lg>
        <lg xml_id="NshdCrt.15.31">
          <l>वलस्य कृष्टेव हलेन भाति या कलिन्दकन्या घनभङ्गभङ्गुरा ।</l>
          <l>तदार्पितैस्तां करुणस्य कुड्नलैर्जहास तस्याः कुटिला कचच्छटा ॥ ३१ ॥</l>
        </lg>
        <lg xml_id="NshdCrt.15.32">
          <l>धृतैतया हाटकपट्टिकालिके बभूव केशाम्बुदविद्युदेव सा ।</l>
          <l>मुखेन्दुसंबन्धवशात्सुधाजुषः स्थिरत्वमूहे नियतं तदायुषः ॥ ३२ ॥</l>
        </lg>
        <lg xml_id="NshdCrt.15.33">
          <l>ललाटिकासीमनि चूर्णकुन्तला बभुः स्फुटं भीमनरेन्द्रजन्मनः ।</l>
          <l>मनःशिलाचित्रकदीपसंभवा भ्रामीभृतः कज्जलधूमवल्लयः ॥ ३३ ॥</l>
        </lg>
        <lg xml_id="NshdCrt.15.34">
          <l>अपाङ्गमालिङ्ग्य तदीयमुच्चकैरदीपि रेखा जनिताञ्जनेन या ।</l>
          <l>अपाति सूत्रं तदिव द्वितीयया वयःश्रिया वर्धयितुं विलोचने ॥ ३४ ॥</l>
        </lg>
        <lg xml_id="NshdCrt.15.35">
          <l>अनङ्गलीलाभिरपाङ्गधाविनः कनीनिकानीलमणेः पुनः पुनः ।</l>
          <l>तमिस्रवंशप्रभवेन रश्मिना स्वपद्धतिः सा किमरञ्जि नाञ्जनैः ॥ ३५ ॥</l>
        </lg>
        <lg xml_id="NshdCrt.15.36">
          <l>असेविषातां सुषमां विदर्भजादृशाववाप्याञ्जनरेखयाऽन्वयम् ।</l>
          <l>भुजद्वयज्याकिणपद्धतिस्पृशोः स्मरेण बाणीकृतयोः पयोजयोः ॥ ३६ ॥</l>
        </lg>
        <lg xml_id="NshdCrt.15.37">
          <l>तदक्षितत्कालतुलागसा नखं निखाय कृष्णस्य मृगस्य चक्षुषी ।</l>
          <l>विधिर्यदुद्धर्तुमियेष तत्तयोरदूरवर्तिक्षतता स्म शंसति ॥ ३७ ॥</l>
        </lg>
        <lg xml_id="NshdCrt.15.38">
          <l>विलोचनाभ्यामतिमात्रपीडिते वतंसनीलाम्बुरुहद्वयीं खलु ।</l>
          <l>तयोः प्रतिद्वन्द्विधियाधिरोपयांबभूवतुर्भीमसुताश्रुती ततः ॥ ३८ ॥</l>
        </lg>
        <lg xml_id="NshdCrt.15.39">
          <l>धृतं वतंसोत्पलयुग्ममेतया व्यराजदस्यां पतिते दृशाविव ।</l>
          <l>मनोभुवान्ध्यं गमितस्य पश्यतः स्थिते लगित्वा रसिकस्य कस्यचित् ॥ ३९ ॥</l>
        </lg>
        <lg xml_id="NshdCrt.15.40">
          <l>विदर्भपुत्रीश्रवणावतंसिकामणीमहःकिंशुककार्मुकोदरे ।</l>
          <l>उदीतनेत्रोत्पलबाणसंभृतिर्नलं परं लक्ष्यमवैक्षत स्मरः ॥ ४० ॥</l>
        </lg>
        <lg xml_id="NshdCrt.15.41">
          <l>अनाचरत्तथ्यमृषाविचारणां तदाननं कर्णलतायुगेन किम् ।</l>
          <l>बबन्ध जित्वा मणिकुण्डले विधू द्विचन्द्रबुद्ध्या कथितावसूयकौ ॥ ४१ ॥</l>
        </lg>
        <lg xml_id="NshdCrt.15.42">
          <l>अवादि भैमी परिधाप्य कुण्डले वयस्ययाभ्यामभितः समन्वयः ।</l>
          <l>त्वदाननेन्दोः प्रियकामजन्मनि श्रयत्ययं दौरुधरीं धुरं ध्रुवम् ॥ ४२ ॥</l>
        </lg>
        <lg xml_id="NshdCrt.15.43">
          <l>निवेशितं यावकरागदीप्तये लगत्तदीयाधरसीम्नि सिक्थकम् ।</l>
          <l>रराज तत्रैव निवस्तुमुत्सुकं मधूनि निर्धूय सुधासधर्मणि ॥ ४३ ॥</l>
        </lg>
        <lg xml_id="NshdCrt.15.44">
          <l>स्वरेण वीणेत्यविशेषणं पुरा स्फुरत्तदीया खलु कण्ठकन्दली ।</l>
          <l>अवाप्य तन्त्रीरथ सअप्त मुक्तिकासरानराजत्परिवादिनी स्फुटम् ॥ ४४ ॥</l>
        </lg>
        <lg xml_id="NshdCrt.15.45">
          <l>उपास्यमानाविव शिक्षितुं ततो मृदुत्वमप्रौढमृणालनालया ।</l>
          <l>विरेजतुर्माङ्गलिकेन संगतौ भुजौ सुदत्या वलयेन कम्बुनः ॥ ४५ ॥</l>
        </lg>
        <lg xml_id="NshdCrt.15.46">
          <l>पदद्वयेऽस्या नवयावरञ्जना जनैस्तदानीमुदनीयतार्पिता ।</l>
          <l>चिराय पद्मौ परिरभ्य जाग्रती निशीव विश्लिष्य नवा रविद्युतिः ॥ ४६ ॥</l>
        </lg>
        <lg xml_id="NshdCrt.15.47">
          <l>कृतापराधः सुतनोरनन्तरं विचिन्त्य कान्तेन समं समागमम् ।</l>
          <l>स्फुटं सिषेव कुसुमेषुपावकः स रागचिह्नश्चरणौ न यावकः ॥ ४७ ॥</l>
        </lg>
        <lg xml_id="NshdCrt.15.48">
          <l>स्वयं तदङ्गेषु गतेषु चारुतां परस्परेणैव विभूषितेषु च ।</l>
          <l>किमूचिरेऽलंकरणानि तानि तद्दृथैव तेषां करणं बभूव यत् ॥ ४८ ॥</l>
        </lg>
        <lg xml_id="NshdCrt.15.49">
          <l>क्रमाधिकामुत्तरमुत्तरं श्रियं पुपोष यां भूषणचुम्बनैरियम् ।</l>
          <l>पुरः पुरस्तस्थुषि रामणीयके तया बबाधेऽवधिबुद्धिधोरणिः ॥ ४९ ॥</l>
        </lg>
        <lg xml_id="NshdCrt.15.50">
          <l>मणीसनाभौ मुकुरस्य मण्डले बभौ निजास्यप्रतिबिम्बदर्शिनी ।</l>
          <l>विधोरदूरं स्वमुखं विधाय सा निरूपयन्तीव विशेषमेतयोः ॥ ५० ॥</l>
        </lg>
        <lg xml_id="NshdCrt.15.51">
          <l>जितस्तदास्येन कलानिधिर्दधे द्विचन्द्रधीसाक्षिकमायकायताम् ।</l>
          <l>तथापि जिग्ये युगपत्सखीयुगप्रदर्शितादर्शबहूभविष्णुना ॥ ५१ ॥</l>
        </lg>
        <lg xml_id="NshdCrt.15.52">
          <l>किमालियुग्मार्पितदर्पणद्वये तदास्यमेकं बहु चान्यदम्बुजम् ।</l>
          <l>हिमेषु निर्वाप्य निशासमाधिभिस्तदीयसालोक्यमितं व्यलोक्यत ॥ ५२ ॥</l>
        </lg>
        <lg xml_id="NshdCrt.15.53">
          <l>पलाशदामेतिमिलच्छिलीमुखैर्वृता विभूषामणिरश्मिकार्मुकैः ।</l>
          <l>अलक्षि लक्षैर्धनुषामसौ तदा रतीशसर्वस्वतयाऽभिरक्षिता ॥ ५३ ॥</l>
        </lg>
        <lg xml_id="NshdCrt.15.54">
          <l>विशेषतीर्थैरिव जह्नुनन्दिनी गुणैरिवाजानिकरागभूमिता ।</l>
          <l>जगाम भाग्यैरिव नीतिरुज्ज्वलैर्विभूषणैस्तत्सुषमा महार्धताम् ॥ ५४ ॥</l>
        </lg>
        <lg xml_id="NshdCrt.15.55">
          <l>नलात्स्ववैश्वस्त्यमनाप्तुमानता नृपस्त्रियो भीममहोत्सवागताः ।</l>
          <l>तदङ्घ्रिलाक्षामदधन्त मङ्गलं शिरःसु सिन्दूरमिव प्रियायुषे ॥ ५५ ॥</l>
        </lg>
        <lg xml_id="NshdCrt.15.56">
          <l>अमोघभावेन सनाभितां गताः प्रसन्नगीर्वाणवराक्षरस्रजाम् ।</l>
          <l>ततः प्रणम्राधिजगाम सा ह्रिया गुरुर्गुरुब्रह्मपतिव्रताशिषाः ॥ ५६ ॥</l>
        </lg>
        <lg xml_id="NshdCrt.15.57">
          <l>तथैव तत्कालमथानुजीविभिः प्रसाधनासञ्जनशिल्पपारगैः ।</l>
          <l>निजस्य पाणिग्रहणक्षणोचिता कृता नलस्यापि विभोर्विभूषणा ॥ ५७ ॥</l>
        </lg>
        <lg xml_id="NshdCrt.15.58">
          <l>नृपस्य तत्राधिकृताः पुनः पुनर्विचार्य तान्बन्धमवापिपन्कचान् ।</l>
          <l>कलापलीलोपनिधिर्गरुत्त्यजः स यैरपालापि कलापिसंपदः ॥ ५८ ॥</l>
        </lg>
        <lg xml_id="NshdCrt.15.59">
          <l>पतत्त्रिणां द्राधिमशालिना धनुर्गुणेन संयोगजुषां मनोभुवः ।</l>
          <l>कचेन तस्यार्जितमार्जनश्रिया समेत्य सौभाग्यमलम्भि कुङ्नलैः ॥ ५९ ॥</l>
        </lg>
        <lg xml_id="NshdCrt.15.60">
          <l>अनर्ध्यरत्नौघमयेन मण्डितो रराज राजा मुकुटेन मूर्धनि ।</l>
          <l>वनीपकानां स हि कल्पभूरुहस्ततो विमुञ्चन्निव मञ्जुमञ्जरीम् ॥ ६० ॥</l>
        </lg>
        <lg xml_id="NshdCrt.15.61">
          <l>नलात्स्ववैश्वस्त्यमनाप्तुमानता नृपस्त्रियो भीममहोत्सवागताः ।</l>
          <l>तदङ्घ्रिलाक्षामदधन्त मङ्गलं शिरःसु सिन्दूरमिव प्रियायुषे ॥ ६१ ॥</l>
        </lg>
        <lg xml_id="NshdCrt.15.62">
          <l>अमोघभावेन सनाभितां गताः प्रसन्नगीर्वाणवरक्षरस्रजाम् ।</l>
          <l>ततः प्रणम्राधिजगाम सा ह्रिया गुरुर्गुरुब्रह्मपतिव्रताशिषः ॥ ६२ ॥</l>
        </lg>
        <lg xml_id="NshdCrt.15.63">
          <l>तथैव तत्कालमथानुजीविभिः प्रसाधनासजनशिल्पपारगैः ।</l>
          <l>निजस्य पाणिग्रहणक्षणोचिता कृता नलस्यापि विभोर्विभूषणा ॥ ६३ ॥</l>
        </lg>
        <lg xml_id="NshdCrt.15.64">
          <l>नृपस्य तत्राधिकृताः पुनः पुनर्विचार्य तान्बन्धमवापिपन्कचाण् ।</l>
          <l>कलापलीलोपनिधिर्गरुत्त्यजः स यैरपालापि कलापिसंपदः ॥ ६४ ॥</l>
        </lg>
        <lg xml_id="NshdCrt.15.65">
          <l>पतत्त्रिणां द्राधिमशालिना धनुर्गुणेन संयोगजुषां मनोभुवः ।</l>
          <l>कचेन तस्यार्जितमार्जनश्रिया समेत्य सौभाग्यमलम्भि कुग्नलैः ॥ ६५ ॥</l>
        </lg>
        <lg xml_id="NshdCrt.15.66">
          <l>अनर्ध्यरत्नैघमयेन मण्डितो रराज राज मुकुटेन मूर्धति ।</l>
          <l>वनीपकानां स हि कल्पभूरुहस्ततो विमुञ्चन्निव मञ्जुमञ्जरीम् ॥ ६६ ॥</l>
        </lg>
        <lg xml_id="NshdCrt.15.67">
          <l>नलस्य भाले मणिवीरपट्टिकानिभेन लग्नः परिधिर्विधोर्बभौ ।</l>
          <l>तदा शशाङ्काधिकरूपतां गते तदानने मातुमशक्नुवन्निव ॥ ६७ ॥</l>
        </lg>
        <lg xml_id="NshdCrt.15.68">
          <l>बभूव भैम्याः खलु मानसौकसं जिघांसतो धैर्यभरं मनोभुवः ।</l>
          <l>उपभ्रु तद्वर्तुलचित्ररूपिणी धनुःसमीपे गुलिकेव संभृता ॥ ६८ ॥</l>
        </lg>
        <lg xml_id="NshdCrt.15.69">
          <l>अचुम्बि या चन्दनबिन्दुमण्डली नलीयवक्त्रेण सरोजतर्जिना ।</l>
          <l>श्रियं श्रिता काचन तारकासखी कृता शशाङ्कस्य तयाङ्कवर्तिनी ॥ ६९ ॥</l>
        </lg>
        <lg xml_id="NshdCrt.15.70">
          <l>न यावदग्निभ्रममेत्युदूढतां नलस्य भैमीति हरेर्दुराशया ।</l>
          <l>स बिन्दुरिन्दुः प्रहितः किमस्य सा न वेति भाले पठितुं लिपीमिव ॥ ७० ॥</l>
        </lg>
        <lg xml_id="NshdCrt.15.71">
          <l>कपोलपालीजनिजानुबिम्बयोः समागमात्कुण्डलमण्डलद्वयी ।</l>
          <l>नलस्य तत्कालमवाप चित्तभूरथ स्फुरच्चक्रचतुष्कचारुताम् ॥ ७१ ॥</l>
        </lg>
        <lg xml_id="NshdCrt.15.72">
          <l>श्रितास्य कण्ठं गुरुविप्रवन्दनाद्विनम्रमोलेश्चिबुकाग्रचुम्बिनी ।</l>
          <l>अवाप मुक्तावलिरास्यचन्द्रमःस्रवत्सुधातुन्दिलबिन्दुवृन्दताम् ॥ ७२ ॥</l>
        </lg>
        <lg xml_id="NshdCrt.15.73">
          <l>यतोऽजनि श्रीर्बलवान्बलं द्विषन्बभूव यस्याजिषु वारणेन सः ।</l>
          <l>अपूपुरत्तान्कमलार्थिनो घनान्समुद्रभावं स बभार तद्भुजः ॥ ७३ ॥</l>
        </lg>
        <lg xml_id="NshdCrt.15.74">
          <l>कृतार्थयन्नर्थिजनाननारतं बभूव तस्यामरभूरुहः करः ।</l>
          <l>तदीयमूले निहितं द्वितीयवद्ध्रुवं दधे कङ्कणमालवालताम् ॥ ७४ ॥</l>
        </lg>
        <lg xml_id="NshdCrt.15.75">
          <l>रराज दोर्मण्डनमण्डलीजुषोः स वज्रमाणिक्यसितारुणत्विषोः ।</l>
          <l>मिषेण वर्षन्दशदिङ्मुखोन्मुखौ यशःप्रतापाववनीजयार्जितौ ॥ ७५ ॥</l>
        </lg>
        <lg xml_id="NshdCrt.15.76">
          <l>घने समस्तापघनावलम्बिनां विभूषणानां मणिमण्डले नलः ।</l>
          <l>स्वरूपरेखामवलोक्य निष्फलीचकार सेवाचणदर्पणार्पणाम् ॥ ७६ ॥</l>
        </lg>
        <lg xml_id="NshdCrt.15.77">
          <l>व्यलोकि लोकेन न केवलं चलन्मुदा तदीयाभरणाऋपणाद्युतिः ।</l>
          <l>अदर्शि विस्फारितरत्नलोचनैः परस्परेणेव विभूषणैरपि ॥ ७७ ॥</l>
        </lg>
        <lg xml_id="NshdCrt.15.78">
          <l>ततोऽनु वार्ष्णेयनियन्तृकं रथं युधि क्षितारिक्षितिभृज्जयद्रथः ।</l>
          <l>नृपः पृथासूनुरिवाधिरूढवान्स जन्ययात्रामुदितः किरीटवान् ॥ ७८ ॥</l>
        </lg>
        <lg xml_id="NshdCrt.15.79">
          <l>विदर्भनाम्नस्त्रिदिवस्य वीक्षितुं रसोदयादप्सरसस्तमुज्ज्वलम् ।</l>
          <l>गृहाद्गृहादेत्य धृतप्रसाधना व्यराजयन्राजपथानथाधिकम् ॥ ७९ ॥</l>
        </lg>
        <lg xml_id="NshdCrt.15.80">
          <l>अजानती कापि विलोकनोत्सुका समीरधूतार्धमपि स्तनांशुकम् ।</l>
          <l>कुचेन तस्मै चलतेऽकरोत्पुरः पुराङ्गना मङ्गलकुम्भसंभृतिम् ॥ ८० ॥</l>
        </lg>
        <lg xml_id="NshdCrt.15.81">
          <l>सखीं नलं दर्शयमानयाङ्कतो जवादुदस्तस्य करस्य कङ्कणे ।</l>
          <l>विषज्य हारैस्त्रुटितैरतर्कितैः कृतं कयापि क्षणलाजमोक्षणम् ॥ ८१ ॥</l>
        </lg>
        <lg xml_id="NshdCrt.15.82">
          <l>लसन्नखादर्शमुखाम्बुजस्मितप्रसूनवाणीमधुपाणिपल्लवम् ।</l>
          <l>यियासतस्तस्य नृपस्य जज्ञिरे प्रशस्तवस्तूनि तदेवयौवतम् ॥ ८२ ॥</l>
        </lg>
        <lg xml_id="NshdCrt.15.83">
          <l>करस्थताम्बूलजिघत्सुरेकिका विलोकनैकाग्रविलोचनोत्पला ।</l>
          <l>मुखे निचिक्षेप मुखद्विराजतारुषेव लीलाकमलं विलासिनी ॥ ८३ ॥</l>
        </lg>
        <lg xml_id="NshdCrt.15.84">
          <l>कयापि वीक्षाविमनस्कलोचने समाज एवोपपतेः समीयुषः ।</l>
          <l>घनं सविघ्नं परिरम्भसाहसैस्तदा तदालोकनमन्वभूयत ॥ ८४ ॥</l>
        </lg>
        <lg xml_id="NshdCrt.15.85">
          <l>दिदृक्षुरन्या विनिमेषावीक्षणां नृणामयोग्यां दधती तनुश्रियम् ।</l>
          <l>पदाग्रमात्रेण यदस्पृशन्महीं न तावता केवलमप्सरोऽभवत् ॥ ८५ ॥</l>
        </lg>
        <lg xml_id="NshdCrt.15.86">
          <l>विभूषणस्रंसनशंसनार्पितैः करप्रहारैरपि धूननैरपि ।</l>
          <l>अमान्तमन्तः प्रसभं पुराऽपरा सखीषु संमापयतीव संमदम् ॥ ८६ ॥</l>
        </lg>
        <lg xml_id="NshdCrt.15.87">
          <l>वतंसनीलाम्बुरुहेण किं दृशा विलोकमाने विमनीबभूवतुः ।</l>
          <l>अपि श्रुती दर्शनसक्तचेतसां न तेन ते शुश्रुवतुर्मृगीदृशाम् ॥ ८७ ॥</l>
        </lg>
        <lg xml_id="NshdCrt.15.88">
          <l>काश्चिन्निर्माय चक्षुःप्रसृतिचुलुकितं तास्वशङ्कन्त कान्ता मौग्ध्यादाचूडमोघैर्निचुलितमिव तं भूषणानां मणीनाम् ।</l>
          <l>साहस्रीभिर्निमेषाकृतमतिभिरयं दृग्भिरालिङ्गितः किं ज्योतिष्टोमादियज्ञश्रुतिफलजगतीसार्वभौमभ्रमेण ॥ ८८ ॥</l>
        </lg>
        <lg xml_id="NshdCrt.15.89">
          <l>भवन्सुद्युम्नः स्त्री नरपतिरभूद्यस्य जननी तमुर्वश्याः प्राणानपि विजयमानस्तनुरुचा ।</l>
          <l>हरारब्धक्रोधेन्धनमदनसिंहासनमसावलंकर्मीणश्रीरुदभवदलंकर्तुमधुना ॥ ८९ ॥</l>
        </lg>
        <lg xml_id="NshdCrt.15.90">
          <l>अर्थी सर्वसुपर्वणां पतिरसावेतस्य यूनः कृते पर्यत्याजि विदर्भराजसुतया युक्तं विशेषज्ञया ।</l>
          <l>अस्मिन्नाम तया वृते सुमनसः सन्तोऽपि यन्निर्जरा जाता दुर्मनसो न सोढुमुचिता तेषां तु साऽनौचिती ॥ ९० ॥</l>
        </lg>
        <lg xml_id="NshdCrt.15.91">
          <l>अस्योत्कण्ठितकण्ठलोठिवरणस्रक्साक्षिभिर्दिग्भटैः स्वं वक्षः स्वयमस्फुटन्न किमदः शस्त्रादपि स्फोटितम् ।</l>
          <l>व्यावृत्योपनतेन हा शतमखेनाद्य प्रसाद्या कथं भैम्यां व्यर्थमनोरथेन च शची साचीकृतास्याम्बुजा ॥ ९१ ॥</l>
        </lg>
        <lg xml_id="NshdCrt.15.92">
          <l>मा जानीत विदर्भजामविदुषीं कीर्तिं मुदः श्रोयसीं सेयं भद्रमचीकरन्मघवता न स्वं द्वितीयां शचीम् ।</l>
          <l>कः शच्या रचयांचकार चरिते काव्यं स नः कथ्यतामेतस्यास्तु करिष्यते रसधुनीपात्रे चरित्रे न कैः ॥ ९२ ॥</l>
        </lg>
        <lg xml_id="NshdCrt.15.93">
          <l>वैदर्भीबहुजन्मनिर्मिततपःशिल्पेन देहश्रिया नेत्राभ्यां स्वदते युवायमवनीवासः प्रसूनायुधः ।</l>
          <l>गीर्वाणालयसार्वभौमसुकृतप्राग्भारदुष्प्रापया गोयं भीमजयानुभूय भजतामद्वैतमद्य त्विषाम् ॥ ९३ ॥</l>
        </lg>
        <lg xml_id="NshdCrt.15.94">
          <l>स्त्रीपुंसव्यतिषञ्जनं जनयतः पत्युः प्रजानामभूदभ्यासः परिपाकिमः किमनयोर्दाम्पत्यसंपत्तये ।</l>
          <l>आसंसारपुरन्ध्रिपूरुषमिथःप्रेमार्पणक्रीडयाप्येतज्जम्पतिगाढरागरचना प्राकर्षि चेतोभुवः ॥ ९४ ॥</l>
        </lg>
        <lg xml_id="NshdCrt.15.95">
          <l>ताभिर्दृश्यत एष यान्पथि महाज्यैष्ठीमहे मन्महे यदृग्भिः पुरुषोत्तमः परिचितः प्राग्मञ्चमञ्चन्कृतः ।</l>
          <l>सा स्त्रीराट् पतयालुभिः शितिसितैः स्यादस्य दृक्चामरैः सस्ने माघमघातिघातियमुनागङ्गौघयोगे यया ॥ ९५ ॥</l>
        </lg>
        <lg xml_id="NshdCrt.15.96">
          <l>वैदर्भीविपुलानुरागकलनात्सौभाग्यमत्राखिलक्षोणीचक्रशतक्रतौ निजगदे तद्बृत्तवृत्तक्रमैः ।</l>
          <l>किंचास्माकनरेन्द्रभूसुभगतासंभूतये लग्नकं देवेन्द्रावरणप्रसादितशचीविश्राणिताशीर्वचः ॥ ९६ ॥</l>
        </lg>
        <lg xml_id="NshdCrt.15.97">
          <l>आसुत्राममपासनान्मखभुजां भैम्यैव राजव्रजे तादर्थ्यागमनानुरोधपरया युक्तार्जि लज्जामृजा ।</l>
          <l>आत्मानं त्रिदशप्रसादफलताम् पत्ये विधायानया ह्रीरोषापयशःकथानवसरः सृष्टं सुराणामपि ॥ ९७ ॥</l>
        </lg>
        <lg xml_id="NshdCrt.15.98">
          <l>इत्यालेपुरनुप्रतीकनिलयालंकारसारश्रियाहंकुर्वत्तनुरामणीयकममूरालोक्य पौरप्रियाः ।</l>
          <l>सानन्दाः कुरुविन्दसुन्दरकरस्यानन्दनं स्यन्दनं तस्याध्यास्य यतः शतक्रतुहरित्क्रीडाद्रिमिन्दोरिव ॥ ९८ ॥</l>
        </lg>
        <lg xml_id="NshdCrt.15.99">
          <l>शृईहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>यातः पञ्चदशः कृशेतररसस्वादाविहायं महाकाव्ये तस्य कृतौ नलीयचरिते सर्गो निसर्गोज्ज्वलः ॥ ९९ ॥</l>
        </lg>
      </div>
      <div n="16" type="sarga">
        <head>षोडशः सर्गः</head>
        <lg xml_id="NshdCrt.16.1">
          <l>वृतः प्रतस्थे स रथैरथो रथी गृहान्विदर्भाधिपतेर्धराधिपः ।</l>
          <l>पुरोधसं गौतममात्मवित्तमं द्विधा पुरस्कृत्य गृहीतमङ्गलः ॥ १ ॥</l>
        </lg>
        <lg xml_id="NshdCrt.16.2">
          <l>विभूषणांशुप्रतिबिम्बितैः स्फुटं भृशावदातैः स्वनिवासिभिर्गुणैः ।</l>
          <l>मृगेक्षणानां समुपासि चामरैर्विधूयमानैः स विधुप्रभैः प्रभुः ॥ २ ॥</l>
        </lg>
        <lg xml_id="NshdCrt.16.3">
          <l>परार्ध्यवेषाभरणैः पुरःसरैः समं जिहाने निषधावनीभुजि ।</l>
          <l>दधे सुनासीरपदाभिधेयतां स रूढिमात्राद्यदि वृत्रशात्रवः ॥ ३ ॥</l>
        </lg>
        <lg xml_id="NshdCrt.16.4">
          <l>नलस्य नासीरसृजां महीभुजां किरीटरत्नैः पुनरुक्तदीपया ।</l>
          <l>अदीपि रात्रौ वरयात्रया तया चमूरजोमिश्रतमिस्रसंपदा ॥ ४ ॥</l>
        </lg>
        <lg xml_id="NshdCrt.16.5">
          <l>विदर्भराजः क्षितिपाननुक्षणं शुभक्षणासन्नतरत्वसत्वरः ।</l>
          <l>दिदेश दूतान्पथि यान्यथोत्तरं चमूममुष्योपचिकाय तच्चयः ॥ ५ ॥</l>
        </lg>
        <lg xml_id="NshdCrt.16.6">
          <l>हरिद्विपद्वीपिभिरांशुकैर्नभोनभस्वदाध्मापनपीनितैरभूत् ।</l>
          <l>तरस्वदश्वध्वजिनीध्वजैर्वनं विचित्रचीनाम्बरवल्लिवेल्लिवेल्लितम् ॥ ६ ॥</l>
        </lg>
        <lg xml_id="NshdCrt.16.7">
          <l>भुवाह्वयन्तीं निजतोरणस्रजा गजालिकर्णानिलखेलया ततः ।</l>
          <l>ददर्श दूतीमिव भीमजन्मनह् स तत्प्रतीहारमहीं महीपतिः ॥ ७ ॥</l>
        </lg>
        <lg xml_id="NshdCrt.16.8">
          <l>श्लथैर्दलैः स्तम्भयुगस्य रम्भयोश्चकास्ति चण्डातकमण्डिता स्म सा ।</l>
          <l>प्रियासखीवास्य मनःस्थितिस्फुरत्सुखागतप्रश्निततूर्यनिःस्वना ॥ ८ ॥</l>
        </lg>
        <lg xml_id="NshdCrt.16.9">
          <l>विनेतृभर्तृद्वयभीतिदान्तयोः परस्परस्मादनवाप्तवैशसः ।</l>
          <l>अजायत द्वारि नरेन्द्रसेनयोः समागमः स्फारमुखारवोद्गमः ॥ ९ ॥</l>
        </lg>
        <lg xml_id="NshdCrt.16.10">
          <l>निर्दिश्य बन्धूनित इत्युदीरितं दमेन गत्वार्धपथे कृतार्हणम् ।</l>
          <l>विनीतमा द्वारत एव पद्गतां गतं तमैक्षिष्ट मुदा विदर्भराट् ॥ १० ॥</l>
        </lg>
        <lg xml_id="NshdCrt.16.11">
          <l>अथायमुत्थाय विसार्य दोर्युगं मुदा प्रतीयेष तमात्मजन्मनः ।</l>
          <l>सुरस्रवन्त्या इव पात्रमागतं भृताभितोवीचिगतिः सरित्पतिः ॥ ११ ॥</l>
        </lg>
        <lg xml_id="NshdCrt.16.12">
          <l>यथावदस्मै पुरुषोत्तमाय तां स साधुलक्ष्मीं बहुवाहिनीश्वरः ।</l>
          <l>शिवामथ स्वस्य शिवाय नन्दनां ददे पतिः सर्वविदे महीभृताम् ॥ १२ ॥</l>
        </lg>
        <lg xml_id="NshdCrt.16.13">
          <l>असिस्वदद्यन्मधुपर्कमर्पितं स तद्व्यधात्तर्कमुदर्कदर्शिने ।</l>
          <l>यदेष पास्यन्मधु भीमजाधरं मिषेण पुण्याहविधिं तदाकृत ॥ १३ ॥</l>
        </lg>
        <lg xml_id="NshdCrt.16.14">
          <l>वरस्य पाणिः परधातकौतुकी वधूकरः पङ्कजकान्तितस्करः ।</l>
          <l>सुराज्ञि तौ तत्र विदर्भमण्डले ततो निबद्धौ किमु कर्कशैः कुशैः ॥ १४ ॥</l>
        </lg>
        <lg xml_id="NshdCrt.16.15">
          <l>विदर्भजायाः करवारिजेन यन्नलस्य पाणेरुपरि स्थितं किल ।</l>
          <l>विशङ्क्य सूत्रं पुरुषायितस्य तद्भविष्यतोऽस्मायि तदा तदालिभिः ॥ १५ ॥</l>
        </lg>
        <lg xml_id="NshdCrt.16.16">
          <l>सखा यदस्मै किल भीमसंज्ञया स यक्षसख्याधिगतं ददौ भवः ।</l>
          <l>ददौ तदेष श्वशुरः सुरोचितं नलाय चिन्तामणिदाम कामदम् ॥ १६ ॥</l>
        </lg>
        <lg xml_id="NshdCrt.16.17">
          <l>बहोर्दुरापस्य वराय वस्तुनश्चितस्य दातुं प्रतिबिम्बकैतवात् ।</l>
          <l>बभौतरामन्तरवस्थितं दधद्यदर्थमभ्यर्थितदेयमर्थिने ॥ १७ ॥</l>
        </lg>
        <lg xml_id="NshdCrt.16.18">
          <l>असिं भवान्याः क्षतकासरासुरं वराय भीमः स्म ददाति भासुरम् ।</l>
          <l>ददे हि तस्मै धवनामधारिणे स शंभुसंभोगनिमग्नयानया ॥ १८ ॥</l>
        </lg>
        <lg xml_id="NshdCrt.16.19">
          <l>अधारि यः प्राङ्नहिषासुरद्विषा कृपाणमस्मै तमदत्त कूकुदः ।</l>
          <l>अहायि तस्या हि धवार्धमज्जिना स दक्षिणार्धेन पराङ्गदारणः ॥ १९ ॥</l>
        </lg>
        <lg xml_id="NshdCrt.16.20">
          <l>उवाह यः सान्द्रतराङ्गकाननः स्वशौर्यसूर्योदयपर्वतव्रतम्।</l>
          <l>सनिर्झरः शाणनधौतधारया समूढसंध्यः क्षतशत्रुजासृजा ॥ २० ॥</l>
        </lg>
        <lg xml_id="NshdCrt.16.21">
          <l>यमेन जिह्वा प्रहितेव या निजा तमात्मजां याचितुमर्थिना भृशम् ।</l>
          <l>स तां ददेऽस्मै परिवारशोभिनीं करग्रहार्हामसिपुत्रिकामपि ॥ २१ ॥</l>
        </lg>
        <lg xml_id="NshdCrt.16.22">
          <l>यदङ्गभूमी बभतुः स्वयोषितामुरोजपत्त्रावलिनेत्रकज्जले ।</l>
          <l>रणस्थलस्थण्डिलशायिताव्रतैर्गृहीतदीक्षैरिव दक्षिणीकृते ॥ २२ ॥</l>
        </lg>
        <lg xml_id="NshdCrt.16.23">
          <l>पुरैव तस्मिन्समदेशि तत्सुताभिकेन यः सौहृदनाटिनाग्निना ।</l>
          <l>नलाय विश्राणयति स्म तं रथं नृपः सुलङ्घ्याद्रिसमुद्रकापथम् ॥ २३ ॥</l>
        </lg>
        <lg xml_id="NshdCrt.16.24">
          <l>प्रसूतवत्ता नलकूबरान्वयप्रकाशितास्यापि महारथस्य यत् ।</l>
          <l>कुबेरदृष्टान्तबलेन पुष्पकप्रकृष्टतैतस्य ततोऽनुमीयते ॥ २४ ॥</l>
        </lg>
        <lg xml_id="NshdCrt.16.25">
          <l>महेन्द्रमुच्चैःश्रवसा प्रतार्य यन्निजेन पत्याऽकृत सिन्धुरन्वितम् ।</l>
          <l>स तद्ददेऽस्मै हयरत्नमर्पितं पुराऽनुबन्धुं वरुणेन बन्धुताम् ॥ २५ ॥</l>
        </lg>
        <lg xml_id="NshdCrt.16.26">
          <l>जवादवारीकृतदूरदृक्पथस्तथाक्षियुग्माय ददे मुदं न यः ।</l>
          <l>ददद्दिदृक्षादरदासतां यथा तयैव तत्पांसुलकण्ठनालताम् ॥ २६ ॥</l>
        </lg>
        <lg xml_id="NshdCrt.16.27">
          <l>दिवस्पतेरादरदर्शिनादरादढौकि यस्तं प्रति विश्वकर्मणा ।</l>
          <l>तमेकमाणिक्यमयं महोन्नतं पतद्ग्रहं ग्राहितवान्नलेन सः ॥ २७ ॥</l>
        </lg>
        <lg xml_id="NshdCrt.16.28">
          <l>नलेन ताम्बूलविलासितोज्झितैर्मुखस्य यः पूगकणैर्भृतो न वा ।</l>
          <l>इति व्यवेचि स्वमयूखमण्डलादुदञ्चदुच्चारुणचारुणश्चिरात् ॥ २८ ॥</l>
        </lg>
        <lg xml_id="NshdCrt.16.29">
          <l>मयेन भीमं भगवन्तमर्चता नृपेति पूजा प्रभुनाम्नि या कृता ।</l>
          <l>अदत्त भीमोऽपि स नैषधाय तां हरिन्मणेर्भोजनभाजनम् महत् ॥ २९ ॥</l>
        </lg>
        <lg xml_id="NshdCrt.16.30">
          <l>छदे सदैव च्छविमस्य बिभ्रतां न केकिनां सर्पविषं विसर्पति ।</l>
          <l>न नीलकण्ठत्वमधास्यदत्र चेत् स कालकूटं भगवानभोक्ष्यत ॥ ३० ॥</l>
        </lg>
        <lg xml_id="NshdCrt.16.31">
          <l>विराध्य दुर्वाससमस्खलद्दिवः स्रजं त्यजन्नस्य किमिन्द्रसिन्धुरः ।</l>
          <l>अदत्त तस्मै स मदच्छलात्सदा यमभ्रमातङ्गतयैव वर्षुकम् ॥ ३१ ॥</l>
        </lg>
        <lg xml_id="NshdCrt.16.32">
          <l>मदान्मदग्रे भवताथवा भिया परं दिगन्तादपि यात जीवत ।</l>
          <l>इति स्म यो दिक्करिणः स्वकर्णयोर्विनैव वर्णस्रजमागतैर्गतैः ॥ ३२ ॥</l>
        </lg>
        <lg xml_id="NshdCrt.16.33">
          <l>बभार बीजं निजकीर्तये रदौ द्विषामकीर्त्यै खलु दानविप्लुषः ।</l>
          <l>श्रवःश्रमैः कुम्भकुचां शिरःश्रियं मुदे मदस्वेदवतीमुपास्त यः ॥ ३३ ॥</l>
        </lg>
        <lg xml_id="NshdCrt.16.34">
          <l>न तेन वाहेषु विवाहदक्षिणीकृतेषु संख्यानुभवेऽभवत्क्षमः ।</l>
          <l>न शातकुम्भेषु न मत्तकुम्भिषु प्रयत्नवान्कोऽपि न रत्नराशिषु ॥ ३४ ॥</l>
        </lg>
        <lg xml_id="NshdCrt.16.35">
          <l>करग्रहे वाम्यमधत्त यस्तयोः प्रसाद्य भैम्यानु च दक्षिणीकृतः ।</l>
          <l>कृतः पुरस्कृत्य ततो नलेन स प्रदक्षिणस्तत्क्षणमाशुशुक्षणिः ॥ ३५ ॥</l>
        </lg>
        <lg xml_id="NshdCrt.16.36">
          <l>स्थिरा त्वमश्मेव भवेति मन्त्रवागनेशदाशास्य किमाशु तां ह्रिया ।</l>
          <l>शिला चलेत्प्रेरणया नृणामपि स्थितेस्तु नाचालि बिडौजसापि सा ॥ ३६ ॥</l>
        </lg>
        <lg xml_id="NshdCrt.16.37">
          <l>प्रियांशुकग्रन्थिनिबद्धवाससं तदा पुरोधा विदधे विदर्भजाम् ।</l>
          <l>जगाद विच्छिद्य पटं प्रयास्यतो नलादविश्वासमिवैष विश्ववित् ॥ ३७ ॥</l>
        </lg>
        <lg xml_id="NshdCrt.16.38">
          <l>ध्रुवावलोकाय तदुन्मुखभुवा निर्दिश्य पत्याभिदधे विदर्भजा ।</l>
          <l>किमस्य न स्यादणिमाक्षिसाक्षिकस्तथापि तथ्यो महिमागमोदितः ॥ ३८ ॥</l>
        </lg>
        <lg xml_id="NshdCrt.16.39">
          <l>धवेन सादर्शि वधूररुन्धतीं सतीमिमां पश्य गतामिवाणुताम् ।</l>
          <l>कृतस्य पूर्वं हृदि भूपतेः कृते तृणीकृतस्वर्गपतेर्जनादिति ॥ ३९ ॥</l>
        </lg>
        <lg xml_id="NshdCrt.16.40">
          <l>प्रसूनता तत्करपल्लवस्थितैरुडुच्छविर्व्योमविहारिभिः पथि ।</l>
          <l>मुखेऽमराणामनले रदावलेरभाजि लाजैरनयोज्झितैर्द्युतिः ॥ ४० ॥</l>
        </lg>
        <lg xml_id="NshdCrt.16.41">
          <l>तया प्रतीष्टाहुतिधूमपद्धतिर्गता कपोले मृगनाभिशोभिताम् ।</l>
          <l>ययौ दृशोरञ्जनतां श्रुतौ श्रिता तमाललीलामलिकेऽलकायिता ॥ ४१ ॥</l>
        </lg>
        <lg xml_id="NshdCrt.16.42">
          <l>अपह्नुतः स्वेदभरः करे तयोस्त्रपाजुषोर्दानजलैर्मिलन्मुहुः ।</l>
          <l>दृशोरपि प्रस्रुतमस्रु सात्त्विकं घनैः समाधीयत धूमलङ्घनैः ॥ ४२ ॥</l>
        </lg>
        <lg xml_id="NshdCrt.16.43">
          <l>बहूनि भीमस्य वसूनि दक्षिणां प्रयच्छतः सत्त्वमवेक्ष्य तत्क्षणम् ।</l>
          <l>जनेषु रोमाञ्चमितेषु मिश्रतां ययुस्तयोः कण्टककुड्मलश्रियः ॥ ४३ ॥</l>
        </lg>
        <lg xml_id="NshdCrt.16.44">
          <l>बभूव न स्तम्भविजित्वरी तयोः श्रुतिक्रियारम्भपरम्परात्वरा ।</l>
          <l>न कम्पसंपत्तिमलुम्पदग्रतः स्थितोऽपि वह्निः समिधा समेधितः ॥ ४४ ॥</l>
        </lg>
        <lg xml_id="NshdCrt.16.45">
          <l>दमस्वसुः पाणिममुष्य गृह्णतः पुरोधसा संविदधेतरां विधेः ।</l>
          <l>महर्षिणेवाङ्गिरसेन साङ्गता पुलोमजामुद्वहतः शतक्रतोः ॥ ४५ ॥</l>
        </lg>
        <lg xml_id="NshdCrt.16.46">
          <l>सकौतुकागारमगात्पुरंध्रिभिः सहस्ररन्ध्रीकृतमीक्षितुं ततः ।</l>
          <l>अधात्सहस्राक्षतनुत्रमित्रतामधिष्ठितं यत्खलु जिष्णुनामुना ॥ ४६ ॥</l>
        </lg>
        <lg xml_id="NshdCrt.16.47">
          <l>तथाशनाय निरशेषि नो ह्रिया न सम्यगालोकि परस्परक्रिया ।</l>
          <l>विमुक्तसंभोगमशायि सस्पृहं वरेण वध्वा च यथाविधि त्र्यहम् ॥ ४७ ॥</l>
        </lg>
        <lg xml_id="NshdCrt.16.48">
          <l>कटाक्षणाज्जन्यजनैर्निजप्रजाः क्वचित्परीहारसमचीकर्त्तराम् ।</l>
          <l>धराप्सरोभिर्वरयात्रयागतानभोजयद्भोजकुलाङ्कुरः क्वचित् ॥ ४८ ॥</l>
        </lg>
        <lg xml_id="NshdCrt.16.49">
          <l>स कंचिदूचे रचयन्तु तेमनोपहारमत्राङ्गरुचेर्यथोचितम् ।</l>
          <l>पिपासतः काश्चन सर्वतोमुखं तवार्पयन्तामपि काममोदनम् ॥ ४९ ॥</l>
        </lg>
        <lg xml_id="NshdCrt.16.50">
          <l>मुखेन तेत्रोपविशत्वसाविति प्रयाच्य सृष्टानुमतिं खलाहसत् ।</l>
          <l>वराङ्गभागः स्वमुखं मतोऽधुना स हि स्फुटं येन किलोपविश्यते ॥ ५० ॥</l>
        </lg>
        <lg xml_id="NshdCrt.16.51">
          <l>युवामिमे मे स्त्रितमे इतीरिणौ गले तथोक्ता निजगुच्छमेकिका ।</l>
          <l>न भास्यदस्तुच्छगलो वदन्निति न्यधत्त जन्यस्य ततः पराकृषत् ॥ ५१ ॥</l>
        </lg>
        <lg xml_id="NshdCrt.16.52">
          <l>नलाय वालव्यजनं विधुन्वती दमस्य दास्या निभृतं पदेऽर्पितात् ।</l>
          <l>अहासि लोकैः सरटात्पटोज्झिनी भयेन जङ्घायतिलङ्घिरंहसः ॥ ५२ ॥</l>
        </lg>
        <lg xml_id="NshdCrt.16.53">
          <l>पुरःस्थलाङ्गूलमदात्खला वृसीमुपाविशत्तत्र ऋजुर्वरद्विजः ।</l>
          <l>पुनस्तदुत्थाप्य निजामतेर्वदाऽहसच्च पश्चात्कृतपुच्छतत्प्रदा ॥ ५३ ॥</l>
        </lg>
        <lg xml_id="NshdCrt.16.54">
          <l>स्वयं कथाभिर्वरपक्षसुभ्रुवः स्थिरीकृतायाः पदयुग्ममन्तरा ।</l>
          <l>परेण पश्चान्निभृतं न्यधापयद्ददर्श चादर्शतलं हसन्खलु ॥ ५४ ॥</l>
        </lg>
        <lg xml_id="NshdCrt.16.55">
          <l>अथोपचारोद्धुरचारुलोचना विलासनिर्वासितधैर्यसंपदः ।</l>
          <l>स्मरस्य शिल्पं वरवर्गविक्रिया विलोककं लोकमहासयन्मुहुः ॥ ५५ ॥</l>
        </lg>
        <lg xml_id="NshdCrt.16.56">
          <l>तिरोवलद्वक्त्रसरोजनालया स्मिते स्मितं यत्खलु यूनि बालया ।</l>
          <l>तया तदीये हृदये निखाय तद्व्यधीयतासंमुखलक्ष्यवेधिता ॥ ५६ ॥</l>
        </lg>
        <lg xml_id="NshdCrt.16.57">
          <l>कृतं यदन्यत्करणोचितत्यजा दिदृक्षु चक्षुर्यदवारि बालया ।</l>
          <l>हृदस्तदीयस्य तदेव कामुके जगाद वार्तामखिलां खलुं खलु ॥ ५७ ॥</l>
        </lg>
        <lg xml_id="NshdCrt.16.58">
          <l>जलं ददत्याः कलितानतेर्मुखं व्यवस्यता साहसिकेन चुम्बितम् ।</l>
          <l>पदे पतद्वारिणि मन्दपाणिना प्रतीक्षितोऽन्येक्षणवञ्चनक्षणः ॥ ५८ ॥</l>
        </lg>
        <lg xml_id="NshdCrt.16.59">
          <l>युवानमालोक्य विदग्धशीलया स्वपाणिपाथोरुहनालनिर्मितः ।</l>
          <l>श्लथोऽपि सख्यां परिधिः कलानिधौ दधावहो तं प्रति गाढबन्धताम् ॥ ५९ ॥</l>
        </lg>
        <lg xml_id="NshdCrt.16.60">
          <l>नतभ्रुवः स्वच्छनखानुबिम्बनच्छलेन कोऽपि स्फुटकम्पकण्टकः ।</l>
          <l>पयो ददत्याश्चरणे भृशं क्षतः स्मरस्य बाणैः शरणे न्यविक्षत ॥ ६० ॥</l>
        </lg>
        <lg xml_id="NshdCrt.16.61">
          <l>मुखं यदस्मायि विभुज्य सुभ्रुवा ह्रियं यदालम्ब्य नतास्यमासितम् ।</l>
          <l>अवादि वा यन्मृदु गद्गदं युवा तदेव जग्राह तदाप्तिलग्नकम् ॥ ६१ ॥</l>
        </lg>
        <lg xml_id="NshdCrt.16.62">
          <l>विलोक्य यूना व्यजनं विधुन्वतीमवाप्तसत्त्वेन भृशं प्रसिष्वदे ।</l>
          <l>उदस्तकण्ठेन मृषोष्मनाटिना विजित्य लज्जां ददृशे तदाननम् ॥ ६२ ॥</l>
        </lg>
        <lg xml_id="NshdCrt.16.63">
          <l>स तत्कुचस्पृष्टकचेष्टिदोर्लताचलद्दलाभव्यजनानिलाकुलः ।</l>
          <l>अवाप नानानलजालशृङ्खलानिबद्धनीडोद्भवविभ्रमं युवा ॥ ६३ ॥</l>
        </lg>
        <lg xml_id="NshdCrt.16.64">
          <l>अवच्छटा कापि कटाक्षणस्य सा तथैव भङ्गी वचनस्य काचन ।</l>
          <l>यथा युवभ्यामनुनाथने मिथः कृशोऽपि दूतस्य न शेषितः श्रमः ॥ ६४ ॥</l>
        </lg>
        <lg xml_id="NshdCrt.16.65">
          <l>पपौ न कोऽपि क्षममास्यमेलितं जलस्य गण्डूषमुदीतसंमदः ।</l>
          <l>चुचुम्ब तत्र प्रतिबिम्बितं मुखं पुरः स्फुरत्याः स्मरकाऋमुकभ्रुवः ॥ ६५ ॥</l>
        </lg>
        <lg xml_id="NshdCrt.16.66">
          <l>हरिन्मणेर्भोजनभाजनेऽर्पिते गताः प्रकोपं किल वारयात्रिकाः ।</l>
          <l>भृतं न शाकैः प्रवितीर्णमस्ति वस्त्विषेदमेवं हरितेति बोधिताः ॥ ६६ ॥</l>
        </lg>
        <lg xml_id="NshdCrt.16.67">
          <l>ध्रुवं विनीतः स्मितपूर्ववाग्युवा किमप्यपृच्छन्न विलोकयन्मुखम् ।</l>
          <l>स्थितां पुरः स्फाटिककुट्टिमे वधूं तदङ्घ्रियुग्मावनिमध्यबद्धदृक् ॥ ६७ ॥</l>
        </lg>
        <lg xml_id="NshdCrt.16.68">
          <l>अमी लसद्बाष्पमखण्डिताखिलं वियुक्तमन्योन्यममुक्तमाऋदवम् ।</l>
          <l>रसोत्तरं गौरमपीवरं रसादभुञ्जतामोदनमोदनं जनाः ॥ ६८ ॥</l>
        </lg>
        <lg xml_id="NshdCrt.16.69">
          <l>वयोवशस्तोकविकस्वरस्तनीं तिरस्तिरश्चुम्बति सुन्दरे दृशा ।</l>
          <l>स्वयं किल स्रस्तमुरःस्थमम्बरं गुरुस्तनी ह्रीणतरा पराददे ॥ ६९ ॥</l>
        </lg>
        <lg xml_id="NshdCrt.16.70">
          <l>यदादिहेतुः सुरभिः समुद्भवे भवेद्यदाज्यं सुरभिर्ध्रुवं ततः ।</l>
          <l>वधूभिरेभ्यः प्रवितीर्य पायसं तदोघकुल्यातटसैकतं कृतम् ॥ ७० ॥</l>
        </lg>
        <lg xml_id="NshdCrt.16.71">
          <l>यदष्यपीता वसुधालयैः सुधा तदप्यदः स्वादु ततोऽनुमीयते ।</l>
          <l>अपि क्रतूषर्बुधदग्धगन्धिने स्पृहां यदस्मै दधते सुधान्धसः ॥ ७१ ॥</l>
        </lg>
        <lg xml_id="NshdCrt.16.72">
          <l>अबोधि नो ह्रीनिभृतं मदिङ्गितं प्रतीत्य वा नादृतवत्यसाविति ।</l>
          <l>लुनाति यूनः स्म धियं कियद्गता निवृत्य बालादरदर्शनेषुणा ॥ ७२ ॥</l>
        </lg>
        <lg xml_id="NshdCrt.16.73">
          <l>न राजिकाराद्धमभोजि तत्र कैर्मुखेन सीत्कारकृता दधद्दधि ।</l>
          <l>धुतोत्तमाङ्गैः कटुभावपाटवादकाण्डकण्डूयितमूर्धतालुभिः ॥ ७३ ॥</l>
        </lg>
        <lg xml_id="NshdCrt.16.74">
          <l>वियोगिदाहाय कटूभवत्त्विषस्तुषारभानोरिव खण्डमाहृतम् ।</l>
          <l>सितं मृदु प्रागथ दाहदायि तत्खलः सुहृत्पूर्वमिवाहितस्ततः ॥ ७४ ॥</l>
        </lg>
        <lg xml_id="NshdCrt.16.75">
          <l>नवौ युवानौ निजभावगोपिनावभूमिषु प्राग्विहितभ्रमिक्रमः ।</l>
          <l>दृशोर्विधत्तः स्म यदृच्छया किल त्रिभागमन्योन्यमुखे पुनः पुनः ॥ ७५ ॥</l>
        </lg>
        <lg xml_id="NshdCrt.16.76">
          <l>व्यधुस्तमां ते मृगमांससाधितं रसादशित्वा मृदु तेमनं मनः ।</l>
          <l>निशाधवोत्सङ्गकुरङ्गजैरदः पलैः सपीयूषजलैः किमश्रपि ॥ ७६ ॥</l>
        </lg>
        <lg xml_id="NshdCrt.16.77">
          <l>परस्पराकूतजदूतकृत्ययोरनङ्गमाराद्धुमपि क्षणं प्रति ।</l>
          <l>निमेषणेनैव कियच्चिरायुषा जनेषु यूनोरुदपादि निर्णयः ॥ ७७ ॥</l>
        </lg>
        <lg xml_id="NshdCrt.16.78">
          <l>अहर्निशा वेति रताय पृच्छति क्रमोष्णशीतान्नकरार्पणाद्विटे ।</l>
          <l>ह्रिया विदग्धा किल तन्निषेधिनी न्यधत्त संध्यामधुरेऽधरेऽङ्गुलिम् ॥ ७८ ॥</l>
        </lg>
        <lg xml_id="NshdCrt.16.79">
          <l>क्रमेण कूरं स्पृशतोष्मणः पदं सितां च शीतां चतुरेण वीक्षिता ।</l>
          <l>दधौ विदग्धारुणितेऽधरेऽङ्गुलीमनौचितीचिन्तनविस्मिता किल ॥ ७९ ॥</l>
        </lg>
        <lg xml_id="NshdCrt.16.80">
          <l>कियत्त्यजन्नोदनमानयन्कियत्करस्य पप्रच्छ गतागतेन याम् ।</l>
          <l>अहं किमेष्यामि किमेष्यसीति सा व्यधत्त नम्रं किल लज्जयाननम् ॥ ८० ॥</l>
        </lg>
        <lg xml_id="NshdCrt.16.81">
          <l>यथामिषे जग्मुरनामिषभ्रमं निरामिषे चामिषमोहमूहिरे ।</l>
          <l>तथा विदग्धैः परिकर्मनिर्मितं विचित्रमेते परिहस्य भोजिताः ॥ ८१ ॥</l>
        </lg>
        <lg xml_id="NshdCrt.16.82">
          <l>नखेन कृत्वाधरसन्निभां निभाद्युवा मृदुव्यञ्जनमांसफालिकाम् ।</l>
          <l>ददंश दन्तैः प्रशशंस तद्रसं विहस्य पश्यन्परिवेषिकाधरम् ॥ ८२ ॥</l>
        </lg>
        <lg xml_id="NshdCrt.16.83">
          <l>अनेकसंयोजनया तथाकृतेर्निकृत्य निष्पिष्य च तादृगर्जनात् ।</l>
          <l>अमी कृताकालिकवस्तुविस्मयं जना बहु व्यञ्जनमभ्यवाहरन् ॥ ८३ ॥</l>
        </lg>
        <lg xml_id="NshdCrt.16.84">
          <l>पिपासुरस्मीति विबोधिता मुखं निरीक्ष्य बाला सुहितेन वारिणः ।</l>
          <l>पुनः कर् कर्तुमना गलन्तिकां हसात्सखीनां सहसा न्यवर्तत ॥ ८४ ॥</l>
        </lg>
        <lg xml_id="NshdCrt.16.85">
          <l>युवा समादित्सुरमत्रगं घृतं विलोक्य तत्रैणदृशोऽनुबिम्बनम् ।</l>
          <l>चकार तन्नीविनिवेशिनं करं बभूव तच्च स्फुटकण्टकोत्करम् ॥ ८५ ॥</l>
        </lg>
        <lg xml_id="NshdCrt.16.86">
          <l>प्रलेहजस्नेहधृतानुबिम्बनां चुचुम्ब कोऽपि श्रितभोजनच्छलः ।</l>
          <l>मुहुः परिस्पृश्य कराङ्गुलीमुखैस्ततो नु रक्तैः स्वमवापितैर्मुखम् ॥ ८६ ॥</l>
        </lg>
        <lg xml_id="NshdCrt.16.87">
          <l>अराधि यन्मीनमृगाजपत्त्रिजैः पलैर्मृदु स्वादु सुगन्धि तेमनम् ।</l>
          <l>अशाकि लोकैः कुत एव जेमितुं न तत्तु संख्यातुमपि स्म शक्यते ॥ ८७ ॥</l>
        </lg>
        <lg xml_id="NshdCrt.16.88">
          <l>कृतार्थनश्चाटुभिरिङ्गितैः पुरा परासि यः किंचनकुञ्चितभुवा ।</l>
          <l>क्षिपन्मुखे भोजनलीलयाङ्गुलीः पुनः प्रसन्नाननयान्वकम्पि सः ॥ ८८ ॥</l>
        </lg>
        <lg xml_id="NshdCrt.16.89">
          <l>अकारि नीहारनिभं प्रभञ्जनादधूपि यच्चागुरुसारदारुभिः ।</l>
          <l>निपीय भृङ्गारकसङ्गि तत्र तैरवर्णि वारि प्रतिवारमीदृशम् ॥ ८९ ॥</l>
        </lg>
        <lg xml_id="NshdCrt.16.90">
          <l>त्वया विधातर्यदकारि चामृतं कृतं च यज्जीवनमम्बु साधु तत् ।</l>
          <l>वृथेदमारम्भि तु सर्वतोमुखस्तथोचितः कर्तुंइदंपिबस्तव ॥ ९० ॥</l>
        </lg>
        <lg xml_id="NshdCrt.16.91">
          <l>सरोजकोशाभिनयेन पाणिना स्थितेऽपि कूरे मुहुरेव याचते ।</l>
          <l>सखि त्वमस्मै वितर त्वमित्युभे मिथो न वादाद्ददतुः किलौदनम् ॥ ९१ ॥</l>
        </lg>
        <lg xml_id="NshdCrt.16.92">
          <l>इयं कियच्चारुकुचेति पश्यते पयःप्रदाया हृदयं समावृतम् ।</l>
          <l>ध्रुवं मनोज्ञा व्यतरद्युदुत्तरं भिषेण भृङ्गारधृते करद्वयी ॥ ९२ ॥</l>
        </lg>
        <lg xml_id="NshdCrt.16.93">
          <l>अमीभिराकण्ठमभोजि तद्गृहे तुषारधारामृदितेव शर्करा ।</l>
          <l>हयद्विषद्बष्कयणीपयःसुतं सुधाह्रदात्पङ्कमिवोद्धृतं दधि ॥ ९३ ॥</l>
        </lg>
        <lg xml_id="NshdCrt.16.94">
          <l>तदन्तरन्तः सुषिरस्य बिन्दुभिः करम्बितं कल्पयता जगत्कृता ।</l>
          <l>इतस्ततः स्पष्टमचोरि मायिना निरीक्ष्य तृष्णाचलजिह्वताभृता ॥ ९४ ॥</l>
        </lg>
        <lg xml_id="NshdCrt.16.95">
          <l>ददासि मे तन्न रुचेर्यदास्पदं न यत्र रागः सितयापि किं तया ।</l>
          <l>इतीरिणे बिम्बफलं फलेच्छलाददायि बिम्बाधरयारुचेच्च तत् ॥ ९५ ॥</l>
        </lg>
        <lg xml_id="NshdCrt.16.96">
          <l>समं ययोरिङ्गितवान्वयस्ययोस्तयोर्विहायोपहृतप्रतीङ्गिताम् ।</l>
          <l>अकारि नाकूतमवारि सा यया विदग्धयाऽरञ्जि तयैव भाववित् ॥ ९६ ॥</l>
        </lg>
        <lg xml_id="NshdCrt.16.97">
          <l>सखीं प्रति स्माह युवेङ्गितेक्षिणी क्रमेण तेऽयं क्षमते न दित्सुताम् ।</l>
          <l>विलोम तद्व्यञ्जनमर्प्यते त्वया वरं किमस्मै न नितान्तमर्थिने ॥ ९७ ॥</l>
        </lg>
        <lg xml_id="NshdCrt.16.98">
          <l>समाप्तिलिप्येव भुजिक्रियाविधेर्दलोदरं वर्तुलयालयीकृतम् ।</l>
          <l>अलंकृतं क्षीरवटैस्तदश्नतां रराज पाकार्पितगैरिकश्रिया ॥ ९८ ॥</l>
        </lg>
        <lg xml_id="NshdCrt.16.99">
          <l>चुचुम्ब नोर्वीवलयोर्वशीं परं पुरोऽधिपारि प्रतिबिम्बितां विटः ।</l>
          <l>पुनःपुनः पानकपानकैतवाच्चकार तच्चुम्बनचुंकृतान्यपि ॥ ९९ ॥</l>
        </lg>
        <lg xml_id="NshdCrt.16.100">
          <l>घनैरमीषां परिवेषकैर्जनैरवर्षि वर्षोपलगोलकावली ।</l>
          <l>चलद्भुजाभूषणरत्नरोचिषा धृतेन्द्रचापैः श्रितचान्द्रसौरभा ॥ १०० ॥</l>
        </lg>
        <lg xml_id="NshdCrt.16.101">
          <l>कियद्बहु व्यञ्जनमेतदर्प्यते ममेति तृप्तेर्वदतां पुनःपुनः ।</l>
          <l>अमूनि संख्यातुमसावढौकि तैश्छलेन तेषां कठिनीव भूयसी ॥ १०१ ॥</l>
        </lg>
        <lg xml_id="NshdCrt.16.102">
          <l>विदग्धबालेङ्गितगुप्तिचातुरी प्रवह्लिकोत्पाटनपाटवे हृदः ।</l>
          <l>निजस्य टीकां प्रबबन्ध कामुकः स्पृशद्भिराकूतशतैस्तदौचितीम् ॥ १०२ ॥</l>
        </lg>
        <lg xml_id="NshdCrt.16.103">
          <l>घृतप्लुते भोजनभाजने पुरः स्फुरत्पुरंध्रिप्रतिबिम्बिताकृतेः ।</l>
          <l>युवा निधायोरसि लड्डुकद्वयं नखैर्लिलेखाथ ममर्द निर्दयम् ॥ १०३ ॥</l>
        </lg>
        <lg xml_id="NshdCrt.16.104">
          <l>विलोकिते रागितरेण सस्मितं ह्रियाथ वैमुख्यमिते सखीजने ।</l>
          <l>तदालिरानीय कुतोऽपि शार्करीं करे ददौ तस्य विहस्य पुत्रिकाम् ॥ १०४ ॥</l>
        </lg>
        <lg xml_id="NshdCrt.16.105">
          <l>निरीक्ष्य रम्याः परिवेषिका ध्रुवं न भुक्तमेवैभिरवाप्ततृप्तिभिः ।</l>
          <l>अशक्नुविद्भिर्बहुभुक्तवत्तया यदुज्झिता व्यञ्जनपुञ्जराशयः ॥ १०५ ॥</l>
        </lg>
        <lg xml_id="NshdCrt.16.106">
          <l>पृथक्प्रकारेङ्गितशंसिताशयो युवा ययोदासि तयापि तापितः ।</l>
          <l>ततो निराशः परिभावयन्परामये तयातोषि सरोषायैव सः ॥ १०६ ॥</l>
        </lg>
        <lg xml_id="NshdCrt.16.107">
          <l>पयः स्मिता मण्डकमण्डनाम्बरा वटाननेन्दुः पृथुलड्डुकस्तनी ।</l>
          <l>पदं रुचेर्भोज्यभुजां भुजिक्रिया प्रिया बभूवोज्ज्वलकूरहारिणी ॥ १०७ ॥</l>
        </lg>
        <lg xml_id="NshdCrt.16.108">
          <l>चिरं युवाकूतशतैः कृताऋथनश्चिरं सरोषेङ्गितया च निर्धुतः ।</l>
          <l>सृजन्करक्षालनलीलयाञ्जलीनसेचि किंचिद्विधुताम्बुधारया ॥ १०८ ॥</l>
        </lg>
        <lg xml_id="NshdCrt.16.109">
          <l>न षड्विधः षिङ्गजनस्य भोजने तथा यथा यौवतविभ्रमोद्भवः ।</l>
          <l>अपारशृङ्गारमयः समुन्मिषन्भृशं रसस्तोषमधत्त सप्तमः ॥ १०९ ॥</l>
        </lg>
        <lg xml_id="NshdCrt.16.110">
          <l>मुखे निधाय क्रमुकं नलानुगैरथौज्झि पर्णालिरवेक्ष्य वृश्चिकम् ।</l>
          <l>दमार्पितान्तर्मुखवासनिर्मितं भयाविलैः स्वभ्रमहासिताखिलैः ॥ ११० ॥</l>
        </lg>
        <lg xml_id="NshdCrt.16.111">
          <l>अमीषु तथ्यानृतरत्नजातयोर्वराटराट्चारुनितान्तचारुणोः ।</l>
          <l>स्वयं गृहाणैकमिहेत्युदीर्य तद्द्वयं ददौ शेषजिघृक्षवे हसन् ॥ १११ ॥</l>
        </lg>
        <lg xml_id="NshdCrt.16.112">
          <l>इति द्विकृत्वः शुचिमृष्टभोजिनां दिनानि तेषां कतिचिन्मुदा ययुः ।</l>
          <l>द्विरष्टसंवत्सरवारसुन्दरीपरीष्टिभिस्तुष्टिमुपेयुषां निशि ॥ ११२ ॥</l>
        </lg>
        <lg xml_id="NshdCrt.16.113">
          <l>उवास वैदर्भगृहेषु पञ्चषा निशाः कृशाङ्गीं परिणीय तां नलः ।</l>
          <l>अथ प्रतस्थे निषधान्सहानया रथेन वार्ष्णेयगृहीतरश्मिना ॥ ११३ ॥</l>
        </lg>
        <lg xml_id="NshdCrt.16.114">
          <l>परस्य न स्प्रष्टुमिमामधिक्रिया प्रिया शिशुः प्रांशुरसाविति ब्रुवन् ।</l>
          <l>रथे स भैमीं स्वयमध्यरूरुहन्न तत्किलाश्लिक्षदिमां जनेक्षितः ॥ ११४ ॥</l>
        </lg>
        <lg xml_id="NshdCrt.16.115">
          <l>इति स्मरः शीघ्रमतिश्चकार तं वधूं च रोमाञ्चभरेण कर्कशौ ।</l>
          <l>स्खलिष्यति स्निग्धतनुः प्रियादियं म्रदीयसी पीडनभीरुदोर्युगात् ॥ ११५ ॥</l>
        </lg>
        <lg xml_id="NshdCrt.16.116">
          <l>तथा किमाजन्मनिजाङ्कवर्धितां प्रहित्य पुत्रीं पितरौ विषेदतुः ।</l>
          <l>विसृज्य तौ तं दुहितुः पतिं यथा विनीततालक्षगुणीभवद्गुणम् ॥ ११६ ॥</l>
        </lg>
        <lg xml_id="NshdCrt.16.117">
          <l>निजादनुव्रज्य स मण्डलावधेर्नलं निवृत्तौ चटुलापतां गतः ।</l>
          <l>तडागकल्लोल इवानिलं तटाद्धृतानतिर्व्याववृते वराटराट् ॥ ११७ ॥</l>
        </lg>
        <lg xml_id="NshdCrt.16.118">
          <l>पितात्मनः पुण्यमनापदः क्षमा धनं मनस्तुष्टिरथाखिलं नलः ।</l>
          <l>अतः परं पुत्रि न कोऽपि तेऽहमित्युदस्रुरेष व्यसृजन्निजौरसीम् ॥ ११८ ॥</l>
        </lg>
        <lg xml_id="NshdCrt.16.119">
          <l>प्रियः प्रियैकाचरणाच्चिरेण तां पितुः स्मरन्तीमचिकित्सदाधिषु ।</l>
          <l>तथास्त तन्मातृवियोगवाडवः स तु प्रियप्रेममहाम्बुधावपि ॥ ११९ ॥</l>
        </lg>
        <lg xml_id="NshdCrt.16.120">
          <l>असौ महीभृद्बहुधातुमण्डितस्तया निजोपत्यकयेव कामपि ।</l>
          <l>भुवा कुरङ्गक्षणदन्तिचारयोर्बभार शोभां कृतपादसेवया ॥ १२० ॥</l>
        </lg>
        <lg xml_id="NshdCrt.16.121">
          <l>तदेकतानस्य नृपस्य रक्षितुं चिरोढया भावमिवात्मनि श्रिया ।</l>
          <l>विहाय सापत्न्यमरञ्जि भीमजा समग्रतद्वाञ्छितपूर्तिवृत्तिभिः ॥ १२१ ॥</l>
        </lg>
        <lg xml_id="NshdCrt.16.122">
          <l>मसारमालावलितोरणां पुरं निजाद्वियोगादिव लम्बितालकाम् ।</l>
          <l>ददर्श पश्यामिव नैषधः प्रियामथाश्रितोद्ग्रीविकमुन्नतैर्गृहैः ॥ १२२ ॥</l>
        </lg>
        <lg xml_id="NshdCrt.16.123">
          <l>पुरीनिरीक्षान्यमना मनागिति प्रियाय भैम्या निभृतं विसर्जितः ।</l>
          <l>ययौ कटाक्षः सहसा निवर्तिना तदीक्षणेनार्धपथे समागमम् ॥ १२३ ॥</l>
        </lg>
        <lg xml_id="NshdCrt.16.124">
          <l>अथ नगरधृतैरमात्यरत्नैः पथि समियाय स जाययाभिरामः ।</l>
          <l>मधुरिव कुसुमश्रिया सनाथः क्रममिलितैरलिभिः कुतूहलोत्कैः ॥ १२४ ॥</l>
        </lg>
        <lg xml_id="NshdCrt.16.125">
          <l>कियदपि कथयन्स्ववृत्तजातं श्रवणकुतूहलचञ्चलेषु तेषु ।</l>
          <l>कियदपि निजदेशवृत्तमेभ्यः श्रवणपथं स नयन्पुरीं विवेश ॥ १२५ ॥</l>
        </lg>
        <lg xml_id="NshdCrt.16.126">
          <l>अथ पथि पथि लाजैरात्मनो बाहुवल्लीमुकुलकुलसकुल्यैः पूजयन्त्यो जयेति ।</l>
          <l>क्षितिपतिमुपनेमुस्तं दधाना जनानाममृतजलमृणालीसौकुमाऋयं कुमार्यः ॥ १२६ ॥</l>
        </lg>
        <lg xml_id="NshdCrt.16.127">
          <l>अभिनवदमयन्तीकान्तिजालावलोकप्रवणपुरपुरन्ध्रीवक्त्रचन्द्रान्वयेन ।</l>
          <l>निखिलनगरसौधाट्टावलीचन्द्रशालाःक्षाणमिव निजसंज्ञांसान्वयामन्वभूवन् ॥ १२७ ॥</l>
        </lg>
        <lg xml_id="NshdCrt.16.128">
          <l>निषधनृपमुखेन्दुश्रीसुधां सौधवातायनविवरगरश्मिश्रेणिनालोपनीताम् ।</l>
          <l>पपुरसमपिपासापांसुलत्वोत्परागाण्यखिलपुरपुरन्ध्रीनेत्रनीलोत्पलानि ॥ १२८ ॥</l>
        </lg>
        <lg xml_id="NshdCrt.16.129">
          <l>अवनिपतिपथाट्टस्त्रैणपाणिप्रवालस्खलितसुरभिलाजव्याजभाजःप्रतीच्छन् ।</l>
          <l>उपरि कुसुमवृष्टीरेष वैमानिकानामभिनवकृतभैमीसौधभूमिं विवेश ॥ १२९ ॥</l>
        </lg>
        <lg xml_id="NshdCrt.16.130">
          <l>इति परिणयमित्थं यानमेकत्र याने दरचकितकटाक्षप्रेक्षणं चानयोस्तत् ।</l>
          <l>दिवि दिविषदधीशाःकौतुकेनावलोक्य प्रणिदधुरिवगन्तुं नाकमानन्दसान्द्राः ॥ १३० ॥</l>
        </lg>
        <lg xml_id="NshdCrt.16.131">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>काश्मीरैर्महिते चतुर्दशतयीं विद्यां विदद्भिर्महाकाव्ये तद्भुवि नैषधीयचरिते सर्गोऽगमत्षोडशः ॥ १३१ ॥</l>
        </lg>
      </div>
      <div n="17" type="sarga">
        <head>सप्तदशः सर्गः</head>
        <lg xml_id="NshdCrt.17.1">
          <l>&lt;पोएम्&gt;</l>
          <l>सुराः सरस्वदुल्लोललीला जग्मुर्यथागतम् ॥ १ ॥</l>
        </lg>
        <lg xml_id="NshdCrt.17.2">
          <l>भैमीं पत्ये भुवस्तस्मै चिरं चित्ते धृतामपि ।</l>
          <l>विद्यामिव विनीताय न विषेदुः प्रदाय ते ॥ २ ॥</l>
        </lg>
        <lg xml_id="NshdCrt.17.3">
          <l>कान्तिमन्ति विमानानि भेजिरे भासुराः सुराः ।</l>
          <l>स्फटिकाद्रेस्तटानीव प्रतिबिम्बा विवस्वतः ॥ ३ ॥</l>
        </lg>
        <lg xml_id="NshdCrt.17.4">
          <l>जवाज्जातेन वातेन बलाकृष्टबलाहकैः ।</l>
          <l>श्वसनात्स्वस्य शीघ्रत्वं रथैरेषामिवाकथि ॥ ४ ॥</l>
        </lg>
        <lg xml_id="NshdCrt.17.5">
          <l>कमाद्दवीयसां तेषां तदानीं समदृश्यत ।</l>
          <l>स्पष्टमष्टगुणैश्वर्यात्पर्यवस्यन्निवाणिमा ॥ ५ ॥</l>
        </lg>
        <lg xml_id="NshdCrt.17.6">
          <l>ततान विद्युता तेषां रथे पीतपताकताम् ।</l>
          <l>लब्धकेतुशिखोल्लेखा लेखा जलमुचः क्वचित् ॥ ६ ॥</l>
        </lg>
        <lg xml_id="NshdCrt.17.7">
          <l>पुनःपुनर्मिलन्तीषु पथि पाथोदपङ्क्तिषु ।</l>
          <l>नाकनाथरथालम्बि बभूवाभरणं धनुः ॥ ७ ॥</l>
        </lg>
        <lg xml_id="NshdCrt.17.8">
          <l>जले जलदजालानां वज्रितज्रानुबिम्बनैः ।</l>
          <l>जाने तत्कालजैस्तेषां जाताशनिसनाथता ॥ ८ ॥</l>
        </lg>
        <lg xml_id="NshdCrt.17.9">
          <l>स्फुटं सावर्णिवंश्यानां कुलच्छत्रं महीभुजाम् ।</l>
          <l>चक्रे दण्डभृतश्चुम्बन्दण्डश्चण्डरुचिं क्वचित् ॥ ९ ॥</l>
        </lg>
        <lg xml_id="NshdCrt.17.10">
          <l>नलभीमभुवोः प्रेम्णि विस्मिताया दधौ दिवः ।</l>
          <l>पाशिपाशः शिरःकम्पस्रस्तभूषश्रवःश्रियम् ॥ १० ॥</l>
        </lg>
        <lg xml_id="NshdCrt.17.11">
          <l>पवनस्कन्धमारुह्य नृत्यत्तरकरः शिखी ।</l>
          <l>अनेन प्रापि भैमीति भ्रमं चक्रे नभःसदाम् ॥ ११ ॥</l>
        </lg>
        <lg xml_id="NshdCrt.17.12">
          <l>तत्कर्णौ भारती दूनौ विरहाद्भीमजागिराम् ।</l>
          <l>अध्वनि ध्वनिभिर्वैणिरनुकल्पैर्व्यनोदयत् ॥ १२ ॥</l>
        </lg>
        <lg xml_id="NshdCrt.17.13">
          <l>अथायान्तमवैक्षन्त ते जनौघमसित्विषम् ।</l>
          <l>तेषां प्रत्युद्गमप्रीत्या मिलद्व्योमेव मूर्तिमत् ॥ १३ ॥</l>
        </lg>
        <lg xml_id="NshdCrt.17.14">
          <l>अद्राक्षुराजिहानं ते स्मरमग्रेसरं सुराः ।</l>
          <l>अक्षाविनयशिक्षार्थं कलिनेव पुरस्कृतम् ॥ १४ ॥</l>
        </lg>
        <lg xml_id="NshdCrt.17.15">
          <l>अगम्यार्थं तृणप्राणाः पृष्ठस्थीकृतभीह्रियः ।</l>
          <l>शम्भलीभुक्तसर्वस्वा जना यत्पारिपार्श्विकाः ॥ १५ ॥</l>
        </lg>
        <lg xml_id="NshdCrt.17.16">
          <l>बिभर्ति लोकजिद्भावं बुद्धस्य स्पर्धयेव यः ।</l>
          <l>यस्येशतुलयेवात्र कर्तृत्वमशरीरिणः ॥ १६ ॥</l>
        </lg>
        <lg xml_id="NshdCrt.17.17">
          <l>ईश्वरस्य जगत्कृत्स्नं सृष्टिमाकुलयन्निमाम् ।</l>
          <l>अस्ति योऽस्त्रीकृतस्त्रीकस्तस्य वैरं स्मरन्निव ॥ १७ ॥</l>
        </lg>
        <lg xml_id="NshdCrt.17.18">
          <l>चक्रे शक्रादिनेत्राणां स्मरः पीतनलश्रियाम् ।</l>
          <l>अपि दैवतवैद्याभ्यामचिकित्स्यमरोचकम् ॥ १८ ॥</l>
        </lg>
        <lg xml_id="NshdCrt.17.19">
          <l>यत्तत्क्षिपन्तमुत्कम्पमुत्थायुकमथारुणम् ।</l>
          <l>बुबुधुर्विबुधाः क्रोधमाक्रोशाक्रोशघोषणम् ॥ १९ ॥</l>
        </lg>
        <lg xml_id="NshdCrt.17.20">
          <l>यमुपासन्त दन्तौष्ठक्षतासृक्शिष्यचक्षुषः ।</l>
          <l>भ्रुकुटीफणिनीनादनिभनिश्वासफूत्कृतः ॥ २० ॥</l>
        </lg>
        <lg xml_id="NshdCrt.17.21">
          <l>दुर्गं कामाशुगेनापि दुर्लङ्घ्यमवलम्ब्य यः ।</l>
          <l>दुर्वासोहृदयं लोकान्सेन्द्रानपि दिधक्षति ॥ २१ ॥</l>
        </lg>
        <lg xml_id="NshdCrt.17.22">
          <l>वैराग्यं यः करोत्युच्चै रञ्जनं जनयन्नपि ।</l>
          <l>सूते सर्वेन्द्रियाच्छादि प्रज्वलन्नपि यस्तमः ॥ २२ ॥</l>
        </lg>
        <lg xml_id="NshdCrt.17.24">
          <l>हस्तौ विस्तारयन्निभ्ये बिभ्यदर्धपथस्थवाक् ।</l>
          <l>सूचयन्काकुमाकूतैर्लोभस्तत्र व्यलोकि तैः ॥ २४ ॥</l>
        </lg>
        <lg xml_id="NshdCrt.17.25">
          <l>दैन्यस्तैन्यमया नित्यमत्याहारामयाविनः ।</l>
          <l>भुञ्जानजनसाकूतपश्या यस्यानुजीविनः ॥ २५ ॥</l>
        </lg>
        <lg xml_id="NshdCrt.17.26">
          <l>धनिदानाम्बुवृष्टेर्यः पात्रपाणाववग्रहः ।</l>
          <l>स्वान्दासानिव हा निःस्वाद्विक्रीणीतेऽर्थवत्सु यः ॥ २६ ॥</l>
        </lg>
        <lg xml_id="NshdCrt.17.27">
          <l>एकद्विकरणे हेतू महापातकपञ्चके ।</l>
          <l>न तृणे मन्यते कोपकामौ यः पञ्च कारयन् ॥ २७ ॥</l>
        </lg>
        <lg xml_id="NshdCrt.17.28">
          <l>यः सर्वेन्द्रियसद्मापि जिह्वां बह्ववलम्बते ।</l>
          <l>तस्यामाचार्यकं याञ्जाबटवे पाटवेऽर्जितुम् ॥ २८ ॥</l>
        </lg>
        <lg xml_id="NshdCrt.17.29">
          <l>पथ्यां तथ्यामगृह्णन्तमन्धं बन्धुप्रबोधनाम् ।</l>
          <l>शून्यमाश्लिष्य नोज्झन्तं मोहमैक्षन्त हन्त ते ॥ २९ ॥</l>
        </lg>
        <lg xml_id="NshdCrt.17.30">
          <l>श्वःश्वः प्राणप्रयाणेऽपि न स्मरन्ति स्मरद्विषाः ।</l>
          <l>मग्नाः कुटुम्बजम्बाले बालिशा यदुपासिनः ॥ ३० ॥</l>
        </lg>
        <lg xml_id="NshdCrt.17.31">
          <l>पुंसामलब्धनिर्वाणज्ञानदीपमयात्मनाम् ।</l>
          <l>अन्तर्म्लापयति व्यक्तं यः कज्जलवदुज्ज्वलम् ॥ ३१ ॥</l>
        </lg>
        <lg xml_id="NshdCrt.17.32">
          <l>ब्रह्मचारिवनस्थायियतयो गृहिणं यथा ।</l>
          <l>त्रयो यमुपजीवन्ति क्रोधलोभमनोभवाः ॥ ३२ ॥</l>
        </lg>
        <lg xml_id="NshdCrt.17.33">
          <l>जाग्रतामपि निद्रा यः पश्यतामपि योऽन्धता ।</l>
          <l>शृउते सत्यपि जाड्यं यः प्रकाशेऽपि च यस्तमः ॥ ३३ ॥</l>
        </lg>
        <lg xml_id="NshdCrt.17.34">
          <l>कुरुसैन्यं हरेणेव प्रागलज्जत नाऋजुनः ।</l>
          <l>हतं येन जयन्कामस्तमोगुणजुषा जगत् ॥ ३४ ॥</l>
        </lg>
        <lg xml_id="NshdCrt.17.35">
          <l>चिह्निताः कतिचिद्देवैः प्राचः परिचयादमी ।</l>
          <l>अन्ये न केचनाचूडमेनः कञ्चुकमेचकाः ॥ ३५ ॥</l>
        </lg>
        <lg xml_id="NshdCrt.17.36">
          <l>तत्रोद्गूर्ण इवार्णोधौ सैन्येऽभ्यर्णमुपेयुषि ।</l>
          <l>कस्याप्याकर्णयामासुस्ते वर्णान्कर्णकर्कशान् ॥ ३६ ॥</l>
        </lg>
        <lg xml_id="NshdCrt.17.37">
          <l>ग्रावोन्मज्जनवद्यज्ञफलेति श्रुतिसत्यता ।</l>
          <l>का श्रद्धा तत्र धीवृद्धाः कामाध्वा यत्खिलीकृतः ॥ ३७ ॥</l>
        </lg>
        <lg xml_id="NshdCrt.17.38">
          <l>केनापि बोधिसत्त्वेन जातं सत्त्वेन हेतुना ।</l>
          <l>यद्वेदमर्मभेदाय जगदे जगदस्थिरम् ॥ ३८ ॥</l>
        </lg>
        <lg xml_id="NshdCrt.17.39">
          <l>अग्निहोत्रं त्रयीतन्त्रं त्रिदण्डं भस्मपुण्ड्रकम् ।</l>
          <l>प्रज्ञापौरुषानिःस्वानां जीवो जल्पति जीविका ॥ ३९ ॥</l>
        </lg>
        <lg xml_id="NshdCrt.17.40">
          <l>शुद्धिर्वंशद्वयीशुद्धौ पित्रोः पित्रोर्यदेकशः ।</l>
          <l>तदानन्तकुलादोषाददोषा जातिरस्ति का ॥ ४० ॥</l>
        </lg>
        <lg xml_id="NshdCrt.17.41">
          <l>कामिनीवर्गसंसर्गैर्न कः संक्रान्तपातकः ।</l>
          <l>नाश्नाति स्नाति हा मोहात्कामक्षामव्रतं जगत् ॥ ४१ ॥</l>
        </lg>
        <lg xml_id="NshdCrt.17.42">
          <l>ईर्ष्यया रक्षतो नारीर्धिक्कुलस्थितिदाम्भिकान् ।</l>
          <l>स्मरान्धत्वाविशेषेऽपि तथा नरमरक्षतः ॥ ४२ ॥</l>
        </lg>
        <lg xml_id="NshdCrt.17.43">
          <l>परदारनिवृत्तिर्या सोऽयं स्वयमनादृतः ।</l>
          <l>अहल्याकेलिलोलेन दम्भो दम्भोलिपाणिना ॥ ४३ ॥</l>
        </lg>
        <lg xml_id="NshdCrt.17.44">
          <l>गुरुतल्पगतौ पापकल्पनां त्यजत द्विजाः ।</l>
          <l>येषां वः पत्युरत्युच्चैर्गुरुदारग्रहे ग्रहः ॥ ४४ ॥</l>
        </lg>
        <lg xml_id="NshdCrt.17.45">
          <l>पापात्तापा मुदः पुण्यात्परासोः स्युरिति श्रुतिः ।</l>
          <l>वैपरीत्यं द्रुतं साक्षात्तदाख्यात बलाबले ॥ ४५ ॥</l>
        </lg>
        <lg xml_id="NshdCrt.17.46">
          <l>संदेहेऽप्यन्यदेहाप्तेर्विवर्ज्यं वृजिनं यदि ।</l>
          <l>त्यजत श्रोत्रियाः सत्त्रं हिंसादूषणसंशयात् ॥ ४६ ॥</l>
        </lg>
        <lg xml_id="NshdCrt.17.47">
          <l>यस्त्रिवेदीविदां वन्द्यः स व्यासोऽपि जजल्प वः ।</l>
          <l>रामाया जातकामायाः प्रशस्ता हस्तधारणा ॥ ४७ ॥</l>
        </lg>
        <lg xml_id="NshdCrt.17.48">
          <l>सुकृते वः कथं श्रद्धा सुरते च कथं न सा ।</l>
          <l>तत्कर्म पुरुषः कुर्याद्येनान्ते सुखमेधते ॥ ४८ ॥</l>
        </lg>
        <lg xml_id="NshdCrt.17.49">
          <l>बालात्कुरुत पापानि सन्तु तान्यकृतानि वः ।</l>
          <l>सर्वान्बलकृतान्दोषानकृतान्मनुरब्रवीत् ॥ ४९ ॥</l>
        </lg>
        <lg xml_id="NshdCrt.17.50">
          <l>स्वागमार्थेऽपि मा स्थास्मिंस्तीर्थिका विचिकित्सवः ।</l>
          <l>तं तमाचरतानन्दं स्वच्छन्दं यं यमिच्छथ ॥ ५० ॥</l>
        </lg>
        <lg xml_id="NshdCrt.17.51">
          <l>श्रुतिस्मृत्यर्थबोधेषु क्वैकमत्यं महाधियाम् ।</l>
          <l>व्याख्या बुद्धिबलापेक्षा सा नोपेक्ष्य सुखोन्मुखी ॥ ५१ ॥</l>
        </lg>
        <lg xml_id="NshdCrt.17.52">
          <l>यस्मिन्नस्मीति धीर्देहे तद्दाहे वः किमेनसा ।</l>
          <l>क्वापि तत्किं फलं न स्यादात्मेति परसाक्षिके ॥ ५२ ॥</l>
        </lg>
        <lg xml_id="NshdCrt.17.53">
          <l>मृतः स्मरति जन्मानि मृते कर्मफलोर्मयः ।</l>
          <l>अन्यभुक्तैर्मृते तृप्तिरित्यलं धूर्तवार्तया ॥ ५३ ॥</l>
        </lg>
        <lg xml_id="NshdCrt.17.54">
          <l>जनेन जनतास्मीति कायं नायं त्वमित्यसौ ।</l>
          <l>त्याज्यते ग्राह्यते चान्यदहो श्रुत्यातिधूर्तया ॥ ५४ ॥</l>
        </lg>
        <lg xml_id="NshdCrt.17.55">
          <l>एकं संदिग्धयोस्तावद्भावि तत्रेष्टजन्मनि ।</l>
          <l>हेतुमाहुः स्वमन्त्रादीनसङ्गानन्यथा विटाः ॥ ५५ ॥</l>
        </lg>
        <lg xml_id="NshdCrt.17.56">
          <l>एकस्य विश्वपापेन तापेऽनन्ते निमज्जतः ।</l>
          <l>कः श्रौतस्यात्मनो भीरो भारः स्याद्दुरितेन ते ॥ ५६ ॥</l>
        </lg>
        <lg xml_id="NshdCrt.17.57">
          <l>किं ते वृन्तहृतात्पुष्पात्तन्मात्रे हि फलत्यदः ।</l>
          <l>न्यस्य तन्मूर्ध्न्यनन्यस्य न्यास्यमेवाश्मनो यदि ॥ ५७ ॥</l>
        </lg>
        <lg xml_id="NshdCrt.17.58">
          <l>तृणानीव घृणावादान्विधूनय वधूरनु ।</l>
          <l>तवापि तादृशस्यैव का चिरं जनवञ्चना ॥ ५८ ॥</l>
        </lg>
        <lg xml_id="NshdCrt.17.59">
          <l>कुरुध्वं कामदेवाज्ञां ब्रह्माद्यैरप्यलङ्घिताम् ।</l>
          <l>वेदोऽपि देवकीयाज्ञा तत्राज्ञाः काधिकार्हणा ॥ ५९ ॥</l>
        </lg>
        <lg xml_id="NshdCrt.17.60">
          <l>प्रलापमपि वेदस्य भागं मन्यध्व एव चेत् ।</l>
          <l>केनाभग्येन दुःखान्न विधीनपि तथेच्छथ ॥ ६० ॥</l>
        </lg>
        <lg xml_id="NshdCrt.17.61">
          <l>श्रुतिं श्रद्धत्थ विक्षिप्ताः प्रक्षिप्तां ब्रूथ च स्वयम् ।</l>
          <l>मीमांसामांसलप्रज्ञास्तां यूपद्विपदापिनीम् ॥ ६१ ॥</l>
        </lg>
        <lg xml_id="NshdCrt.17.62">
          <l>को हि वेदास्त्यमुष्मिन्वा लोक इत्याह या श्रुतिः ।</l>
          <l>तत्प्रामाण्यादमुं लोकं लोकः प्रत्येतु वा कथम् ॥ ६२ ॥</l>
        </lg>
        <lg xml_id="NshdCrt.17.63">
          <l>धर्माधर्मौ मनुर्जल्पन्नशक्यार्जनवर्जनौ ।</l>
          <l>व्याजान्मण्डलदण्डार्थी शृअदधायि मुधा बुधैः ॥ ६३ ॥</l>
        </lg>
        <lg xml_id="NshdCrt.17.64">
          <l>व्यासस्यैव गिरा तस्मिञ्श्रद्धेत्यद्धा स्थ तान्त्रिकाः ।</l>
          <l>मत्स्यस्याप्युपदेश्यान्वः को मत्स्यानपि भाषताम् ॥ ६४ ॥</l>
        </lg>
        <lg xml_id="NshdCrt.17.65">
          <l>पण्डितः पाण्डवानां स व्यासश्चाटुपटुः कविः ।</l>
          <l>निनिन्द तेषु निन्दत्सु स्तुवत्सु स्तुतवान्न किम् ॥ ६५ ॥</l>
        </lg>
        <lg xml_id="NshdCrt.17.66">
          <l>न भ्रातुः किल देव्यां स व्यासः कामात्समासजत् ।</l>
          <l>दासीरतस्तदासीद्यन्मात्रा तत्राप्यदेशि किम् ॥ ६६ ॥</l>
        </lg>
        <lg xml_id="NshdCrt.17.67">
          <l>देवैर्द्विजैः कृता ग्रन्थाः पन्था येषां तदादृतौ ।</l>
          <l>गां नतैः किं न तैर्व्यक्तं ततोऽप्यात्माधरीकृतः ॥ ६७ ॥</l>
        </lg>
        <lg xml_id="NshdCrt.17.68">
          <l>साधुकामुकतामुक्ता शान्तस्वान्तैर्मखोन्मुखैः ।</l>
          <l>सारङ्गलोचनासारां दिवं प्रेत्यापि लिप्सुभिः ॥ ६८ ॥</l>
        </lg>
        <lg xml_id="NshdCrt.17.69">
          <l>कः शमः क्रियतां प्राज्ञाः प्रियाप्रीतौ परिश्रमः ।</l>
          <l>भस्मीभूतस्य भूतस्य पुनरागमनं कुतः ॥ ६९ ॥</l>
        </lg>
        <lg xml_id="NshdCrt.17.70">
          <l>उभयी प्रकृतिः कामे सज्जेदिति मुनेर्मनः ।</l>
          <l>अपवर्गे तृतीयेति भणतः पाणिनेरपि ॥ ७० ॥</l>
        </lg>
        <lg xml_id="NshdCrt.17.71">
          <l>बिभ्रत्युपरियानाय जना जनितमज्जनाः ।</l>
          <l>विग्रहायाग्रतः पश्चाद्गत्वरोरभ्रविभ्रमम् ॥ ७१ ॥</l>
        </lg>
        <lg xml_id="NshdCrt.17.72">
          <l>एनसानेन तिर्यक्स्यादित्यादिः का बिभीषिका ।</l>
          <l>राजिलोऽपि हि राजेव स्वैः सुखी सुखहेतुभिः ॥ ७२ ॥</l>
        </lg>
        <lg xml_id="NshdCrt.17.73">
          <l>हताश्चेद्दिवि दीव्यन्ति दैत्या दैत्यारिणा रणे ।</l>
          <l>तत्रापि तेन युध्यन्तां हता अपि तथैव ते ॥ ७३ ॥</l>
        </lg>
        <lg xml_id="NshdCrt.17.74">
          <l>स्वं च ब्रह्म च संसारे मुक्तौ तु ब्रह्म केवलम् ।</l>
          <l>इति स्वोच्छित्तिमुक्त्युक्तिवैदग्धी वेदवादिनाम् ॥ ७४ ॥</l>
        </lg>
        <lg xml_id="NshdCrt.17.75">
          <l>मुक्तये यः शिलात्वाय शास्त्रमूचे सचेतसाम् ।</l>
          <l>गोतमं तमवेक्ष्यैव यथा वित्थ तथैव सः ॥ ७५ ॥</l>
        </lg>
        <lg xml_id="NshdCrt.17.76">
          <l>दारा हरिहरादीनां तन्मग्नमनसो भृशम् ।</l>
          <l>किं न मुक्ताःकुतः सन्ति कारागारे मनोभुवः ॥ ७६ ॥</l>
        </lg>
        <lg xml_id="NshdCrt.17.77">
          <l>देवश्चेदस्ति सर्वज्ञः करुणाभागवन्ध्यवाक् ।</l>
          <l>तत्किं वाग्व्ययमात्रान्नः कृतार्थयति नाऋथिनः ॥ ७७ ॥</l>
        </lg>
        <lg xml_id="NshdCrt.17.78">
          <l>भविनां भावयन्दुःखं स्वकर्मजमपीश्वरः ।</l>
          <l>स्यादकारणवैरी नः कारणादपरे परे ॥ ७८ ॥</l>
        </lg>
        <lg xml_id="NshdCrt.17.79">
          <l>तर्काप्रतिष्ठया साम्यादन्योन्यस्य व्यतिघ्नताम् ।</l>
          <l>नाप्रामाण्यं मतानां स्यात्केषां सत्प्रतिपक्षवत् ॥ ७९ ॥</l>
        </lg>
        <lg xml_id="NshdCrt.17.80">
          <l>अक्रोधं शिक्षयन्त्यन्यैः क्रोधना ये तपोधनाः ।</l>
          <l>निर्धनास्ते धनायैव धातुवादोपदेशिनः ॥ ८० ॥</l>
        </lg>
        <lg xml_id="NshdCrt.17.81">
          <l>किं वित्तं दत्त तुष्टेयमदातरि हरिप्रिया ।</l>
          <l>दत्त्वा सर्वं धनं मुग्धो बन्धनं लब्धवान्बलिः ॥ ८१ ॥</l>
        </lg>
        <lg xml_id="NshdCrt.17.82">
          <l>दोग्धा द्रोग्धा च सर्वोऽयं धनिनश्चेतसा जनः ।</l>
          <l>विसृज्य लोभसंक्षोभमेकद्वा यद्युदासते ॥ ८२ ॥</l>
        </lg>
        <lg xml_id="NshdCrt.17.83">
          <l>दैन्यस्यायुष्यमस्तैन्यमभक्ष्यं कुक्षिवञ्चना ।</l>
          <l>स्वाच्छन्द्यमृच्छतानन्दकन्दलीकन्दमेककम् ॥ ८३ ॥</l>
        </lg>
        <lg xml_id="NshdCrt.17.84">
          <l>इत्थमाकर्ण्य दुर्वर्णं शक्रः सक्रोधतां दधे ।</l>
          <l>अवोचदुच्चैः कस्कोयं धर्ममर्माणि कृन्तति ॥ ८४ ॥</l>
        </lg>
        <lg xml_id="NshdCrt.17.85">
          <l>लोकत्रयीं त्रयीनेत्रां वज्रवीर्यस्फुरत्करे ।</l>
          <l>क इत्थं भाषते पाकशासने मयि शासति ॥ ८५ ॥</l>
        </lg>
        <lg xml_id="NshdCrt.17.86">
          <l>वर्णासंकीर्णतायां वा जात्यलोपोऽन्यथापि वा ।</l>
          <l>ब्रह्महादेः परीक्षासु भङ्गमङ्ग प्रमाणय ॥ ८६ ॥</l>
        </lg>
        <lg xml_id="NshdCrt.17.87">
          <l>ब्राह्मण्यादिप्रसिद्धाया गन्ता यन्नेक्षते जयम् ।</l>
          <l>तद्विशुद्धिमशेषस्य वर्णवंशस्य शंसति ॥ ८७ ॥</l>
        </lg>
        <lg xml_id="NshdCrt.17.88">
          <l>जलानलपरीक्षादौ संवादो वेदवेदिते ।</l>
          <l>गलहस्तितनास्तिक्यां धिग्धियं कुरुतेऽनते ॥ ८८ ॥</l>
        </lg>
        <lg xml_id="NshdCrt.17.89">
          <l>सत्येव पतियोगादौ गर्भादेरध्रुवोदयात् ।</l>
          <l>आक्षिप्तं नास्तिकाः कर्म न किं मर्म भिनत्ति वः ॥ ८९ ॥</l>
        </lg>
        <lg xml_id="NshdCrt.17.90">
          <l>याचतः स्वगयाश्राद्धं प्रेतस्याविश्य कंचन ।</l>
          <l>नानादेशजनोपज्ञाः प्रत्येषि न कथाः कथम् ॥ ९० ॥</l>
        </lg>
        <lg xml_id="NshdCrt.17.91">
          <l>नीतानां यमदूतेन नामभ्रान्तेरुपागतौ ।</l>
          <l>श्रद्धत्से संवदन्तीं न परलोककथां कथम् ॥ ९१ ॥</l>
        </lg>
        <lg xml_id="NshdCrt.17.92">
          <l>जज्वाल ज्वलनः क्रोधादाचख्यौ चाक्षिपन्नमुम् ।</l>
          <l>किमात्थ रे किमात्थेदमस्मदग्रे निरर्गलम् ॥ ९२ ॥</l>
        </lg>
        <lg xml_id="NshdCrt.17.93">
          <l>महापराकिणः श्रौतधर्मैकबलजीविनः ।</l>
          <l>क्षणाभक्षणमूर्च्छाल स्मरन्विस्मयसे न किम् ॥ ९३ ॥</l>
        </lg>
        <lg xml_id="NshdCrt.17.94">
          <l>पुत्रेष्टिश्येनकारीरीमुखा दृष्टफला मखाः ।</l>
          <l>न वः किं धर्मसंदेहमन्देहजयभानवः ॥ ९४ ॥</l>
        </lg>
        <lg xml_id="NshdCrt.17.95">
          <l>दण्डताण्डवनैः कुर्वन्स्फुलिङ्गालिङ्गितं नभः ।</l>
          <l>निर्ममेऽथ गिरामूर्मीर्भिन्नमर्मेव धर्मराट् ॥ ९५ ॥</l>
        </lg>
        <lg xml_id="NshdCrt.17.96">
          <l>तिष्ठ भोस्तिष्ठ कण्ठोष्ठं कुण्ठयामि हठादयम् ।</l>
          <l>अपष्ठु पठतः पाठ्यमधिगोष्ठि शठस्य ते ॥ ९६ ॥</l>
        </lg>
        <lg xml_id="NshdCrt.17.97">
          <l>वेदैस्तद्वेषिभिस्तद्वत्स्थिरं मतशतैः कृतम् ।</l>
          <l>परं कस्ते परं वाचा लोकं लोकायत त्यजेत् ॥ ९७ ॥</l>
        </lg>
        <lg xml_id="NshdCrt.17.98">
          <l>समज्ञानाल्पभूयिष्ठपान्थवैमत्यमेत्य यम् ।</l>
          <l>लोके प्रयासि पन्थानं परलोके न तं कुतः ॥ ९८ ॥</l>
        </lg>
        <lg xml_id="NshdCrt.17.99">
          <l>स्वकन्यामन्यसात्कर्तुं विश्वानुमतिदृश्वनः ।</l>
          <l>लोके परत्र लोकस्य कस्य न स्यादृढं मनः ॥ ९९ ॥</l>
        </lg>
        <lg xml_id="NshdCrt.17.100">
          <l>कस्मिन्नपि मते सत्ये हताः सर्वमतत्यजः ।</l>
          <l>तद्दृष्ट्या व्यर्थतामात्रमनर्थस्तु न धर्मजः ॥ १०० ॥</l>
        </lg>
        <lg xml_id="NshdCrt.17.101">
          <l>क्वापि सर्वैरवैमत्यात्पातित्यादन्यथा क्वचित् ।</l>
          <l>स्थातव्यं श्रौत एव स्याद्धर्मे शेषेऽपि तत्कृतेः ॥ १०१ ॥</l>
        </lg>
        <lg xml_id="NshdCrt.17.102">
          <l>बभाण वरुणः क्रोधादरुणः करुणोज्झितम् ।</l>
          <l>किं न प्रचण्डात्पाखण्डपाश पाशाद्बिभेषि नः ॥ १०२ ॥</l>
        </lg>
        <lg xml_id="NshdCrt.17.103">
          <l>मानवाशक्यनिर्माणा कूर्माद्यङ्कबिला शिला ।</l>
          <l>न श्रद्धापयते मुग्धास्तीर्थिकाध्वनि वः कथम् ॥ १०३ ॥</l>
        </lg>
        <lg xml_id="NshdCrt.17.104">
          <l>शतक्रतूरुजाद्याख्याविख्यातिर्नास्तिकाः कथम् ।</l>
          <l>श्रुतिवृत्तान्तसंवादैर्न वश्चमदचीकरत् ॥ १०४ ॥</l>
        </lg>
        <lg xml_id="NshdCrt.17.105">
          <l>तत्तज्जनकृतावेशान्गयाश्राद्धादियाचिनः ।</l>
          <l>भूताननुभवन्तोऽपि कथं श्रद्धत्थ न श्रुतीः ॥ १०५ ॥</l>
        </lg>
        <lg xml_id="NshdCrt.17.106">
          <l>नामभ्रमाद्यमं नीतानथ स्वतनुमागतान् ।</l>
          <l>संवादवादिनो जीवान्वीक्ष्य मा त्यजत श्रुतीः ॥ १०६ ॥</l>
        </lg>
        <lg xml_id="NshdCrt.17.107">
          <l>संरम्भैर्जम्भजैत्रादेस्तभ्यमानाद्बलाद्वलन् ।</l>
          <l>मूर्धबद्धाञ्जलिर्देवानथैवं कश्चिदूचिवान् ॥ १०७ ॥</l>
        </lg>
        <lg xml_id="NshdCrt.17.108">
          <l>नापराधी पराधीनो जनोऽयं नाकनायकाः ।</l>
          <l>कालस्याहं कलेर्बन्दी तच्चाटुचटुलाननः ॥ १०८ ॥</l>
        </lg>
        <lg xml_id="NshdCrt.17.109">
          <l>इति तस्मिन्वदत्येव देवाः स्यन्दनमन्दिरम् ।</l>
          <l>कलिमाकलयांचक्रुर्द्वापरं चापरं पुरः ॥ १०९ ॥</l>
        </lg>
        <lg xml_id="NshdCrt.17.110">
          <l>संददर्शोन्नमद्ग्रीवः श्रीबहुत्वकृताद्भुतान् ।</l>
          <l>तत्तत्पापपरीतस्तान्नाकीयान्नारकीव सः ॥ ११० ॥</l>
        </lg>
        <lg xml_id="NshdCrt.17.111">
          <l>गुरुरीढावलीढः प्रागभून्नमितमस्तकः ।</l>
          <l>स त्रिशङ्कुरिवाक्रान्ततेजसेव बिडौजसः ॥ १११ ॥</l>
        </lg>
        <lg xml_id="NshdCrt.17.112">
          <l>विमुखान्द्रष्टुमप्येनं जनंगम इव द्विजान् ।</l>
          <l>एष मत्तः सहेलं तानुपेत्य समभाषत ॥ ११२ ॥</l>
        </lg>
        <lg xml_id="NshdCrt.17.113">
          <l>स्वस्ति वास्तोष्पते तुभ्यं शिखिन्नस्ति न खिन्नता ।</l>
          <l>सखे काल सुखेनासि पाशहस्त मुदस्तव ॥ ११३ ॥</l>
        </lg>
        <lg xml_id="NshdCrt.17.114">
          <l>स्वयंवरमहे भैमीवरणाय त्वरामहे ।</l>
          <l>तदस्माननुमन्यध्वमध्वने तत्र धाविने ॥ ११४ ॥</l>
        </lg>
        <lg xml_id="NshdCrt.17.115">
          <l>तेऽवज्ञाय तमस्योच्चैरहंकारमकारणम् ।</l>
          <l>ऊचिरेऽतिचिरेणैनं स्मित्वा दृष्टमुखा मिथः ॥ ११५ ॥</l>
        </lg>
        <lg xml_id="NshdCrt.17.116">
          <l>पुनर्वक्ष्यसि मा मैवं कथमुद्वक्ष्यसे तु सः ।</l>
          <l>सृष्टवान्परमेष्ठी यं नैष्ठिकब्रह्मचारिणम् ॥ ११६ ॥</l>
        </lg>
        <lg xml_id="NshdCrt.17.117">
          <l>द्रोहिणं द्रुहिणो वेत्तु त्वामाकर्ण्यावकीर्णिनम् ।</l>
          <l>त्वज्जनैरपि वा धातुः सेतुर्लङ्घ्यस्त्वया न किम् ॥ ११७ ॥</l>
        </lg>
        <lg xml_id="NshdCrt.17.118">
          <l>अतिवृत्तः स वृत्तान्तस्त्रिजगद्युवगर्वनुत् ।</l>
          <l>आगच्छतामपादानं स स्वयंवर एव नः ॥ ११८ ॥</l>
        </lg>
        <lg xml_id="NshdCrt.17.119">
          <l>नागेषु सानुरागेषु पश्यत्सु दिविषत्सु च ।</l>
          <l>भूमिपालं नरं भैमी वरं साऽववरद्वरम् ॥ ११९ ॥</l>
        </lg>
        <lg xml_id="NshdCrt.17.120">
          <l>भुजगेशानसद्वेशान्वानरानितरान्नरान् ।</l>
          <l>अमरान्पामरान्भैमी नलं वेद गुणोज्ज्वलम् ॥ १२० ॥</l>
        </lg>
        <lg xml_id="NshdCrt.17.121">
          <l>इति श्रुत्वा स रोषान्धः परमश्चरमं युगम् ।</l>
          <l>जगन्नाशनिशारुद्रमुद्रस्तानुक्तवानदः ॥ १२१ ॥</l>
        </lg>
        <lg xml_id="NshdCrt.17.122">
          <l>कयापि क्रीडतु ब्रह्मा दिव्याः स्त्रीर्दीव्यत स्वयम् ।</l>
          <l>कलिस्तु चरतु ब्रह्म प्रैतु वातिप्रियाय वः ॥ १२२ ॥</l>
        </lg>
        <lg xml_id="NshdCrt.17.123">
          <l>चर्येव कतमेयं वः परस्मै धर्मदेशिनाम् ।</l>
          <l>स्वयं तत्कुर्वतां सर्वं श्रोतुं यद्बिभितः श्रुती ॥ १२३ ॥</l>
        </lg>
        <lg xml_id="NshdCrt.17.124">
          <l>तत्र स्वयंवरेऽलम्भि भुवः श्रीर्नैषाधेन सा ।</l>
          <l>जगतो ह्रीस्तु युष्माभिर्लाभस्तुल्याभ एव वः ॥ १२४ ॥</l>
        </lg>
        <lg xml_id="NshdCrt.17.125">
          <l>दूरान्नः प्रेक्ष्य यौष्माकी युक्तेयं वक्त्रवक्रणा ।</l>
          <l>लज्जयैवासमर्थानां मुखमास्माकमीक्षितुम् ॥ १२५ ॥</l>
        </lg>
        <lg xml_id="NshdCrt.17.126">
          <l>स्थितं भवद्भिः पश्यद्भिः कथं भोस्तदसांप्रतम् ।</l>
          <l>निर्दग्धा दुर्विदग्धा किं सा दृशा न ज्वलत्क्रुधा ॥ १२६ ॥</l>
        </lg>
        <lg xml_id="NshdCrt.17.127">
          <l>महावंशाननादृत्य महान्तमभिलाषुका ।</l>
          <l>स्वीचकार कथंकारमहो सा तरलं नलम् ॥ १२७ ॥</l>
        </lg>
        <lg xml_id="NshdCrt.17.128">
          <l>भवादृशैर्दिशामीशैर्मृग्यमाणां मृगेक्षणाम् ।</l>
          <l>स्वीकुर्वाणः कथं सोढः कृतरीढस्तृणं नलः ॥ १२८ ॥</l>
        </lg>
        <lg xml_id="NshdCrt.17.129">
          <l>दारुणः कूटमाश्रित्य शिखी साक्षीभवन्नपि ।</l>
          <l>नावहत्किं तदुद्वाहे कूटसाक्षिक्रियामयम् ॥ १२९ ॥</l>
        </lg>
        <lg xml_id="NshdCrt.17.130">
          <l>अहो महःसहायानां संभूता भवतामपि ।</l>
          <l>क्षमैवास्मै कलङ्काय देवस्येवामृतद्युतेः ॥ १३० ॥</l>
        </lg>
        <lg xml_id="NshdCrt.17.131">
          <l>सा वव्रे यं तमुत्सृज्य मह्यमीर्ष्याजुषाः स्थ किम् ।</l>
          <l>ब्रूतागः सद्मनस्तस्माच्छद्मनाद्याच्छिनद्मि तान् ॥ १३१ ॥</l>
        </lg>
        <lg xml_id="NshdCrt.17.132">
          <l>यतध्वं सहकर्तुं मां पाञ्चाली पाण्डवैरिव ।</l>
          <l>सापि पञ्चभिरस्माभिः संविभज्यैव भुज्यताम् ॥ १३२ ॥</l>
        </lg>
        <lg xml_id="NshdCrt.17.133">
          <l>अथापरिवृढा सोढुं मूर्खतां मुखरस्य ताम् ।</l>
          <l>चक्रे गिरा शराघातं भारती सारतीव्रया ॥ १३३ ॥</l>
        </lg>
        <lg xml_id="NshdCrt.17.134">
          <l>कीर्तिं भैमीं वरं चास्मै दातुमेवागमन्नमी ।</l>
          <l>न लीढे धीरवैदग्धीं धीरगम्भीरगाहिनी ॥ १३४ ॥</l>
        </lg>
        <lg xml_id="NshdCrt.17.135">
          <l>वाग्ग्मिनीं जडजिह्वस्तां प्रतिवक्तुमशक्तिमान् ।</l>
          <l>लीलावहेलितां कृत्वा देवानेवावदत्कलिः ॥ १३५ ॥</l>
        </lg>
        <lg xml_id="NshdCrt.17.136">
          <l>प्रौञ्छि वाञ्छितमस्माभिरपि तां प्रति संप्रति ।</l>
          <l>तस्मिन्नले न लेशोऽपि कारुण्यस्यास्ति नः पुनः ॥ १३६ ॥</l>
        </lg>
        <lg xml_id="NshdCrt.17.137">
          <l>वृत्ते कर्मणि कुर्मः किं तदा नाभूम तत्र यत् ।</l>
          <l>कालोचितमिदानीं यः शृणुतालोचितं पुनः ॥ १३७ ॥</l>
        </lg>
        <lg xml_id="NshdCrt.17.138">
          <l>प्रतिज्ञेयं नले विज्ञाः कलेर्विज्ञायतां मम ।</l>
          <l>तेन भैमीं च भूमिं च त्याजयामि जयामि तम् ॥ १३८ ॥</l>
        </lg>
        <lg xml_id="NshdCrt.17.139">
          <l>नैषधेन विरोधं मे चण्डतामण्डितैजसः ।</l>
          <l>जगन्ति हन्त गायन्तु रवेः कैरववैरवत् ॥ १३९ ॥</l>
        </lg>
        <lg xml_id="NshdCrt.17.140">
          <l>द्वापरः साधुकारेण तद्विकारमदीदिपत् ।</l>
          <l>प्रणीय श्रवणे पाणिमवोचन्नमुचे रिपुः ॥ १४० ॥</l>
        </lg>
        <lg xml_id="NshdCrt.17.141">
          <l>विस्मेयमतिरस्मासु साधु वैलक्ष्यमीक्षसे ।</l>
          <l>यद्दत्तेऽल्पमनल्पाय तद्दत्ते ह्रियमात्मनः ॥ १४१ ॥</l>
        </lg>
        <lg xml_id="NshdCrt.17.142">
          <l>फलसीमां चतुर्वर्गं यच्छतांशोऽपि यच्छति ।</l>
          <l>नलस्यास्मदुपघ्ना सा भक्तिर्भूतावकेशिनी ॥ १४२ ॥</l>
        </lg>
        <lg xml_id="NshdCrt.17.143">
          <l>भव्यो न व्यवसायस्ते नले साधुमतौ कले ।</l>
          <l>लोकपालविशालोऽयं निषाधानां सुधाकरः ॥ १४३ ॥</l>
        </lg>
        <lg xml_id="NshdCrt.17.144">
          <l>न पश्यामः कलेस्तस्मिन्नवकाशं क्षामाभृति ।</l>
          <l>निचिताखिलधर्मे च द्वापरस्योदयं वयम् ॥ १४४ ॥</l>
        </lg>
        <lg xml_id="NshdCrt.17.145">
          <l>सा विनीतअतमा भैमी व्यर्थानर्थग्रहैरहो ।</l>
          <l>कथं भवद्विधैर्बाध्या प्रमितिर्विभ्रमैरिव ॥ १४५ ॥</l>
        </lg>
        <lg xml_id="NshdCrt.17.146">
          <l>तं नासत्ययुगं तां वा त्रेता स्पर्धितुमर्हति ।</l>
          <l>एकप्रकाशधर्माणं न कलिद्वापरौ युवाम् ॥ १४६ ॥</l>
        </lg>
        <lg xml_id="NshdCrt.17.147">
          <l>करिष्येऽवश्यमित्युक्तिः करिष्यन्नपि दुष्यसि ।</l>
          <l>दृष्टादृष्टा हि नायत्ताः कार्यीया हेतवस्तव ॥ १४७ ॥</l>
        </lg>
        <lg xml_id="NshdCrt.17.148">
          <l>द्रोहं मोहेन यस्तस्मिन्नाचरेदचिरेण सः ।</l>
          <l>तत्पापसंभवं तापमाप्नुयादनयात्ततः ॥ १४८ ॥</l>
        </lg>
        <lg xml_id="NshdCrt.17.149">
          <l>युगशेष तव द्वेषस्तस्मिन्नेष न सांप्रतम् ।</l>
          <l>भविता न हितायैतद्वैरं ते वैरसेनिना ॥ १४९ ॥</l>
        </lg>
        <lg xml_id="NshdCrt.17.150">
          <l>तत्र यामीत्यसज्ज्ञानं राजसं सदिहास्यताम् ।</l>
          <l>इति तर गतो मा गा राजसंसदि हास्यताम् ॥ १५० ॥</l>
        </lg>
        <lg xml_id="NshdCrt.17.151">
          <l>गत्वान्तरा नलं भैमीं नाकस्मात्त्वं प्रवेक्ष्यसि ।</l>
          <l>षण्णां चक्रमसंयुक्तं पठ्यमानं डकारवत् ॥ १५१ ॥</l>
        </lg>
        <lg xml_id="NshdCrt.17.152">
          <l>अपरेऽपि दिशामीशा वाचमेतां शचीपतेः ।</l>
          <l>अन्वमन्यन्त किंत्वेनां नादत्त युगयोर्युगम् ॥ १५२ ॥</l>
        </lg>
        <lg xml_id="NshdCrt.17.153">
          <l>कलिं प्रति कलिं देवा देवान्प्रत्येकशः कलिः ।</l>
          <l>सोपहासं समैर्वर्णैरित्थं व्यररचन्मिथः ॥ १५३ ॥</l>
        </lg>
        <lg xml_id="NshdCrt.17.154">
          <l>तवाऽगमनमेवार्हं वैरसेनौ तया वृते ।</l>
          <l>उद्वेगेन विमानेन किमनेनापि धावता ॥ १५४ ॥</l>
        </lg>
        <lg xml_id="NshdCrt.17.155">
          <l>पुरा यासि वरीतुं यामग्र एव तया वृते ।</l>
          <l>अन्यस्मिन्भवतो हास्यं वृत्तमेतत्त्रपाकरम् ॥ १५५ ॥</l>
        </lg>
        <lg xml_id="NshdCrt.17.156">
          <l>पत्यौ तया वृतेऽन्यस्मिन्यदर्थं गतवानसि ।</l>
          <l>भवतः कोपरोधस्तादक्षमस्य वृथारुषः ॥ १५६ ॥</l>
        </lg>
        <lg xml_id="NshdCrt.17.157">
          <l>यासि स्मरञ्जयन्कान्त्या योजनौघं महार्वता ।</l>
          <l>समूढस्तं वृतेऽन्यस्मिन्किं न हीस्तेऽत्र पामर ॥ १५७ ॥</l>
        </lg>
        <lg xml_id="NshdCrt.17.158">
          <l>नलं प्रत्यनपेतार्ति तार्तीयीकतुरीययोः ।</l>
          <l>युगयोर्युगलं बुद्ध्वा दिवि देवा धियं दधुः ॥ १५८ ॥</l>
        </lg>
        <lg xml_id="NshdCrt.17.159">
          <l>द्वापरैकपरीवारः कलिर्मत्सरमूर्च्छितः ।</l>
          <l>नलनिग्राहिणीं यात्रां जग्राह ग्रहिलः किल ॥ १५९ ॥</l>
        </lg>
        <lg xml_id="NshdCrt.17.160">
          <l>नलेष्टापूर्तसंपूर्तेर्दूरं दुर्गानमुं प्रति ।</l>
          <l>निषेधन्निषधान्गन्तुं विघ्नः संजघटे घनः ॥ १६० ॥</l>
        </lg>
        <lg xml_id="NshdCrt.17.161">
          <l>मण्डलं निषाधेन्द्रस्य चन्द्रस्येवामलं कलिः ।</l>
          <l>प्राप म्लापयितुं पापः स्वर्भानुरिव संग्रहात् ॥ १६१ ॥</l>
        </lg>
        <lg xml_id="NshdCrt.17.162">
          <l>कियतापि च कालेन कालः कलिरुपेयिवान् ।</l>
          <l>भैमीभर्तुरहंमानी राजधानीं महीभुजः ॥ १६२ ॥</l>
        </lg>
        <lg xml_id="NshdCrt.17.163">
          <l>वेदानुद्धरतां तत्र मुखादाकर्णयन्पदम् ।</l>
          <l>न प्रसारयितुं कालः कलिः पदमपारयत् ॥ १६३ ॥</l>
        </lg>
        <lg xml_id="NshdCrt.17.164">
          <l>श्रुतिपाठकवक्त्रेभ्यस्तत्राकर्णयतः क्रमम् ।</l>
          <l>क्रमः संकुचितस्तस्य पुरे दूरमवर्तत ॥ १६४ ॥</l>
        </lg>
        <lg xml_id="NshdCrt.17.165">
          <l>तावद्गतिर्धृताटोपा पादयोस्तेन संहिता ।</l>
          <l>न वेदपाठिकण्ठेभ्यो यावदअश्रावि संहिता ॥ १६५ ॥</l>
        </lg>
        <lg xml_id="NshdCrt.17.166">
          <l>तस्य होमाज्यगन्धेन नासा नाशमिवागमत् ।</l>
          <l>तथातत दृशौ नासौ क्रतुधूमकदर्थितः ॥ १६६ ॥</l>
        </lg>
        <lg xml_id="NshdCrt.17.167">
          <l>अतिथीनां पदाम्भोभिरिमं प्रत्यतिपिच्छिले ।</l>
          <l>अङ्गणे गृहिणां तत्र खलेनानेन चस्खले ॥ १६७ ॥</l>
        </lg>
        <lg xml_id="NshdCrt.17.168">
          <l>पुटपाकमसौ प्राप क्रतुशुष्ममहोष्मभिः ।</l>
          <l>तत्प्रत्यङ्गमिवाकर्ति पूर्तोर्मिव्यजनानिलैः ॥ १६८ ॥</l>
        </lg>
        <lg xml_id="NshdCrt.17.169">
          <l>पितॄणां तर्पणे वर्णैः कीर्णाद्वेश्मनि वेश्मनि ।</l>
          <l>कालादिव तिलात्कालाद्दूरमत्रसदत्र सः ॥ १६९ ॥</l>
        </lg>
        <lg xml_id="NshdCrt.17.170">
          <l>स्नातॄणां तिलकैर्मेने स्वमन्तर्दीर्णमेव सः ।</l>
          <l>कृपाणीभूय हृदयं प्रविष्टैरिव तत्र तैः ॥ १७० ॥</l>
        </lg>
        <lg xml_id="NshdCrt.17.171">
          <l>पुमांसं मुमुदे तत्र विदन्मिथ्यावदावदम् ।</l>
          <l>स्त्रियं प्रति तथा वीक्ष्य तमथ म्लानवानयम् ॥ १७१ ॥</l>
        </lg>
        <lg xml_id="NshdCrt.17.172">
          <l>यज्ञयूपघनां जज्ञौ स पुरं शङ्कुसंकुलाम् ।</l>
          <l>जनैर्धर्मधनैः कीर्णां व्यालक्रोडीकृतां च ताम् ॥ १७२ ॥</l>
        </lg>
        <lg xml_id="NshdCrt.17.173">
          <l>स पार्श्वमशकद्गन्तुं न वराकः पराकिणाम् ।</l>
          <l>मासोपवासिनां छायालङ्घने घनमस्खलत् ॥ १७३ ॥</l>
        </lg>
        <lg xml_id="NshdCrt.17.174">
          <l>आवाहितां द्विजैस्तत्र गायत्रीमर्कमण्डलात् ।</l>
          <l>स संनिदधतीं पश्यन्दृष्टनष्टोऽभवद्भिया ॥ १७४ ॥</l>
        </lg>
        <lg xml_id="NshdCrt.17.175">
          <l>स गृहे गृहिभिः पूर्णे वने वैखानसैर्घने ।</l>
          <l>यत्याधारेऽमरागारे क्वापि न स्थानमानशे ॥ १७५ ॥</l>
        </lg>
        <lg xml_id="NshdCrt.17.176">
          <l>क्वापि नापश्यदन्विष्यन्हिंसामात्मप्रियामसौ ।</l>
          <l>स्वमित्त्रं तत्र न प्राप्नोदपि मूर्खमुखे कलिम् ॥ १७६ ॥</l>
        </lg>
        <lg xml_id="NshdCrt.17.177">
          <l>हिंसागवीं मखे वीक्ष्य रिरंसुर्धावति स्म सः ।</l>
          <l>सा तु सौम्यवृषासक्ता खरं दूरान्निरास तम् ॥ १७७ ॥</l>
        </lg>
        <lg xml_id="NshdCrt.17.178">
          <l>मौनेन व्रतनिष्ठानां स्वाक्रोशं मन्यते स्म सः ।</l>
          <l>वन्द्यवन्दारुभिर्जज्ञौ स्व शिरश्च पदाहतम् ॥ १७८ ॥</l>
        </lg>
        <lg xml_id="NshdCrt.17.179">
          <l>ऋषीणां स बृसीः पाणौ पश्यन्नाचामतामपः ।</l>
          <l>मेने घनैरमी हन्तुं शप्तुं मामद्भिरुद्यताः ॥ १७९ ॥</l>
        </lg>
        <lg xml_id="NshdCrt.17.180">
          <l>मौञ्जीधृतो धृताषाढानाशशङ्के स वर्णिनः ।</l>
          <l>रज्ज्वामी बन्द्धुमायान्ति हन्तुं दण्डेन मां ततः ॥ १८० ॥</l>
        </lg>
        <lg xml_id="NshdCrt.17.181">
          <l>दृष्ट्वा पुरः पुरोडाशमासीदुत्त्रासदुर्मनाः ।</l>
          <l>मन्वानः फणिनीस्तत्र स मुमोचास्रु च स्रुचः ॥ १८१ ॥</l>
        </lg>
        <lg xml_id="NshdCrt.17.182">
          <l>मुमुदे मदिरादानं विदन्नेष द्विजन्मनः ।</l>
          <l>दृष्ट्वा सौत्रामणीमिष्टिं तं कुर्वन्तमदूयत ॥ १८२ ॥</l>
        </lg>
        <lg xml_id="NshdCrt.17.183">
          <l>अपश्यद्यावतो वेदविदां ब्रह्माञ्जलीनसौ ।</l>
          <l>उदडीयन्त तावन्तस्तस्यास्राञ्जलयो हृदः ॥ १८३ ॥</l>
        </lg>
        <lg xml_id="NshdCrt.17.184">
          <l>स्नातकं घातकं जज्ञे जज्ञौ दान्तं कृतान्तवत् ।</l>
          <l>वाचंयमस्य दृष्ट्येव यमस्येव बिभाय सः ॥ १८४ ॥</l>
        </lg>
        <lg xml_id="NshdCrt.17.185">
          <l>स पाखण्डजनान्वेषी प्राप्नुवन्वेदपण्डितान् ।</l>
          <l>जलार्थीवानलं प्राप्य पापस्तापादपासरत् ॥ १८५ ॥</l>
        </lg>
        <lg xml_id="NshdCrt.17.186">
          <l>तत्र ब्रह्महणं पश्यन्नतिसंतोषामानशे ।</l>
          <l>निर्वर्ण्य सर्वमेधस्य यज्वानं ज्वरति स्म सः ॥ १८६ ॥</l>
        </lg>
        <lg xml_id="NshdCrt.17.187">
          <l>यतिहस्तस्थितैस्तस्य राम्भैरारम्भि तर्जना ।</l>
          <l>दुर्जनस्याजनि क्लिष्टिर्गृहिणां वेदयष्टिभिः ॥ १८७ ॥</l>
        </lg>
        <lg xml_id="NshdCrt.17.188">
          <l>मण्डलत्यागमेवैच्छद्वीक्ष्य स्थण्डिलशायिनः ।</l>
          <l>पवित्रालोकनादेष पवित्रासमविन्दत ॥ १८८ ॥</l>
        </lg>
        <lg xml_id="NshdCrt.17.189">
          <l>अपश्यञ्जिनमन्विष्यन्नजिनं ब्रह्मचारिणा ।</l>
          <l>क्षपणार्थी सदीक्षस्य स चाक्षपणमैक्षत ॥ १८९ ॥</l>
        </lg>
        <lg xml_id="NshdCrt.17.190">
          <l>जपतामक्षमालासु बीजाकर्षणदर्शनात् ।</l>
          <l>स जीवाकृष्टिकष्टानि विपरीतदृगन्वभूत् ॥ १९० ॥</l>
        </lg>
        <lg xml_id="NshdCrt.17.191">
          <l>त्रिसंध्यं तत्र विप्राणां स पश्यन्नघमर्षणम् ।</l>
          <l>वरमैच्छद्दृशोरेव निजयोरपकर्षणम् ॥ १९१ ॥</l>
        </lg>
        <lg xml_id="NshdCrt.17.192">
          <l>अद्राक्षीत्तत्र किंचिन्न कलिः परिचितं क्वचित् ।</l>
          <l>भैमीनलव्यलीकाणुप्रश्नकामः परिभ्रमन् ॥ १९२ ॥</l>
        </lg>
        <lg xml_id="NshdCrt.17.193">
          <l>तपः स्वाध्याययज्ञानामकाण्डद्विष्टतापसः ।</l>
          <l>स्वविद्विषां श्रियं तस्मिन्पश्यन्नुपतताप सः ॥ १९३ ॥</l>
        </lg>
        <lg xml_id="NshdCrt.17.194">
          <l>कम्रं तत्रोपनम्राया विश्वस्या वीक्ष्य तुष्टवान् ।</l>
          <l>स मम्लौ तं विभाव्याथ वामदेव्याभ्युपासकम् ॥ १९४ ॥</l>
        </lg>
        <lg xml_id="NshdCrt.17.195">
          <l>वैरिणी शुचिता तस्मै न प्रवेशं ददौ भुवि ।</l>
          <l>न वेदध्वनिरालम्बमम्बरे विततार वा ॥ १९५ ॥</l>
        </lg>
        <lg xml_id="NshdCrt.17.196">
          <l>दर्शस्य दर्शनात्कष्टमग्निष्टोमस्य चानशे ।</l>
          <l>जुघूर्णे पौर्णमासेक्षी सोमं सोऽमनतान्तकम् ॥ १९६ ॥</l>
        </lg>
        <lg xml_id="NshdCrt.17.197">
          <l>तेनादृश्यन्त वीरघ्ना न तु वीरहणो जनाः ।</l>
          <l>नापश्यत्सोऽभिनिर्मुक्ताञ्जीवन्मुक्तानवैक्षत ॥ १९७ ॥</l>
        </lg>
        <lg xml_id="NshdCrt.17.198">
          <l>स तुतोषाश्नतो विप्रान्दृष्ट्वा स्पृष्टपरस्परान् ।</l>
          <l>होमशेषीभवत्सोमभुजस्तान्वीक्ष्य दूनवान् ॥ १९८ ॥</l>
        </lg>
        <lg xml_id="NshdCrt.17.199">
          <l>श्रुत्वा जनं रजोजुष्टं तुष्टिं प्राप्नोज्झटित्यसौ ।</l>
          <l>तं पश्यन्पावनस्नानावस्थं दुःस्थस्ततोऽभवत् ॥ १९९ ॥</l>
        </lg>
        <lg xml_id="NshdCrt.17.200">
          <l>अधावत्क्वापि गां वीक्ष्य हन्यमानामयं मुदा ।</l>
          <l>अतिथिभ्यस्तथा बुद्ध्वा मन्दो मन्दं न्यवर्तत ॥ २०० ॥</l>
        </lg>
        <lg xml_id="NshdCrt.17.201">
          <l>हृष्टवान्स द्विजं दृष्ट्वा नित्यनैमित्तिकत्यजम् ।</l>
          <l>यजमानं निरूप्यैनं दूरं दीनमुखोऽद्रवत् ॥ २०१ ॥</l>
        </lg>
        <lg xml_id="NshdCrt.17.202">
          <l>आननन्द निरीक्ष्यायं पुरे तरात्मघातिनम् ।</l>
          <l>सर्वस्वारस्य यज्वानमेनं दृष्ट्वाथ विव्यथे ॥ २०२ ॥</l>
        </lg>
        <lg xml_id="NshdCrt.17.203">
          <l>क्रतौ महाव्रते पश्यन्ब्रह्मचारीत्वरीरतम् ।</l>
          <l>जज्ञे यज्ञक्रियामज्ञः स भण्डाकाण्डताण्डवम् ॥ २०३ ॥</l>
        </lg>
        <lg xml_id="NshdCrt.17.204">
          <l>यज्वभार्याश्वमेधाश्वलिङ्गालिङ्गिवराङ्गताम् ।</l>
          <l>दृष्ट्वाचष्ट स कर्तारं शृउतेर्भण्डमपण्डितः ॥ २०४ ॥</l>
        </lg>
        <lg xml_id="NshdCrt.17.205">
          <l>अथ भीमजया जुष्टं व्यलोकत कलिर्नलम् ।</l>
          <l>दुष्टदृग्भिर्दुरालोकं प्रभयेव प्रभाप्रभुम् ॥ २०५ ॥</l>
        </lg>
        <lg xml_id="NshdCrt.17.206">
          <l>तयोः सौहार्दसान्द्रत्वं पश्यञ्शल्यमिवानशे ।</l>
          <l>मर्मच्छेदमिवानर्च्छ स तन्नर्मोर्मिभिर्मिथः ॥ २०६ ॥</l>
        </lg>
        <lg xml_id="NshdCrt.17.207">
          <l>अमर्षादात्मनो दोषात्तयोस्तेजस्वितागुणात् ।</l>
          <l>स्प्रष्टुं दृशाप्यनीशस्तौ तस्मादप्यचलत्कलिः ॥ २०७ ॥</l>
        </lg>
        <lg xml_id="NshdCrt.17.208">
          <l>अगच्छदाश्रयान्वेषी नलद्वेषी स निःश्वसन् ।</l>
          <l>अभिरामं गृहारामं तस्य रामसमश्रियः ॥ २०८ ॥</l>
        </lg>
        <lg xml_id="NshdCrt.17.209">
          <l>रक्षिलक्षवृतत्वेन बाधनं न तपोधनैः ।</l>
          <l>मेने मानी मनाक्तत्र स्वानुकूलं कलिः किल ॥ २०९ ॥</l>
        </lg>
        <lg xml_id="NshdCrt.17.210">
          <l>दलपुष्पफलैर्देवद्विजपूजाभिसंधिना ।</l>
          <l>स नलेनार्जितान्प्राप तत्र नाक्रमितुं द्रुमान् ॥ २१० ॥</l>
        </lg>
        <lg xml_id="NshdCrt.17.211">
          <l>अथ सर्वोद्भिदासत्तिपूरणाय स रोपितम् ।</l>
          <l>बिभीतकं ददर्शैकं कुटं धर्मेऽप्यकर्मठम् ॥ २११ ॥</l>
        </lg>
        <lg xml_id="NshdCrt.17.212">
          <l>स तं नैषधसौधस्य निकटं निष्कुटध्वजम् ।</l>
          <l>बहु मेने निजं तस्मिन्कलिरालम्बनं वने ॥ २१२ ॥</l>
        </lg>
        <lg xml_id="NshdCrt.17.213">
          <l>निष्पदस्य कलेस्तत्र स्थानदानाद्बिभीतकम् ।</l>
          <l>कलिद्रुमः परं नासीदासीत्कल्पद्रुमोऽपि सः ॥ २१३ ॥</l>
        </lg>
        <lg xml_id="NshdCrt.17.214">
          <l>ददौ पदेन धर्मस्य स्थातुमेकेन यत्कलिः ।</l>
          <l>एकः सोऽपि तदा तस्य पदं मन्येऽमिलत्ततः ॥ २१४ ॥</l>
        </lg>
        <lg xml_id="NshdCrt.17.215">
          <l>उद्भिद्विरचितावासः कपोतादिव तत्र सः ।</l>
          <l>राज्ञः साग्रेर्द्विजादस्मात्संतापं प्राप दीक्षितात् ॥ २१५ ॥</l>
        </lg>
        <lg xml_id="NshdCrt.17.216">
          <l>बिभीतकमधिष्ठाय तथाभूतेन तिष्ठता ।</l>
          <l>तेन भीमभुवोऽभीकः स राजर्षिरधर्षि न ॥ २१६ ॥</l>
        </lg>
        <lg xml_id="NshdCrt.17.217">
          <l>तमालम्बनमासाद्य वैदर्भीनिषाधेशयोः ।</l>
          <l>कलुषं कलिरन्विष्यन्नवात्सीद्वत्सरान्बहून् ॥ २१७ ॥</l>
        </lg>
        <lg xml_id="NshdCrt.17.218">
          <l>यथासीत्कानने तत्र विनिद्रकलिका लता ।</l>
          <l>तथा नलच्छलासक्तिविनिद्रकलिकालता ॥ २१८ ॥</l>
        </lg>
        <lg xml_id="NshdCrt.17.219">
          <l>दोषं नलस्य जिज्ञासुर्बभ्राम द्वापरः क्षितौ ।</l>
          <l>अदोषः कोऽपि लोकस्य मुखेऽस्तीति दुराशया ॥ २१९ ॥</l>
        </lg>
        <lg xml_id="NshdCrt.17.220">
          <l>अमुष्मिन्नारामे सततनिपतद्दोहदतया प्रसूनैरुन्निद्रैरनिशममृतांशुप्रतिभटे ।</l>
          <l>असौ बद्धालम्बः कलिरजनि कादम्बविहगच्छदच्छायाभ्यङ्गोचितरुचितया लाञ्छनमृगः ॥ २२० ॥</l>
        </lg>
        <lg xml_id="NshdCrt.17.221">
          <l>स्फारे तादृशि वैरसेनिनगरे पुण्यैः प्रजानां घनं विघ्नं लब्धवअश्चिरादुपनतिस्तस्मिन्किलाभूत्कलेः ।</l>
          <l>एतस्मिन्पुनरन्तरेऽन्तरमितानन्दः स भैमीनलावाराद्धुं व्यधित स्मरः श्रुतिशिखावन्दारुचूडं धनुः ॥ २२१ ॥</l>
        </lg>
        <lg xml_id="NshdCrt.17.222">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>यातः सप्तदशः स्वसुः सुसदृशि छिन्दप्रशस्तेर्महाकाव्ये तद्भुवि नैषधीयचरिते सर्गो निसर्गोज्ज्वलः ॥ २२२ ॥</l>
        </lg>
      </div>
      <div n="18" type="sarga">
        <head>अष्टादशः सर्गः</head>
        <lg xml_id="NshdCrt.18.1">
          <l>सोऽयमित्थमथ भीमनन्दिनीं दारसारमधिगम्य नैषधः ।</l>
          <l>तां तृतीयपुरुषार्थवारिधेः पारलम्भनतरीमरीरमत् ॥ १ ॥</l>
        </lg>
        <lg xml_id="NshdCrt.18.2">
          <l>आत्मवित्सह तया दिवानिशं भोगभागपि न पापमाप सः ।</l>
          <l>आहृता हि विषयैकतानता ज्ञानधौतमनसं न लिम्पति ॥ २ ॥</l>
        </lg>
        <lg xml_id="NshdCrt.18.3">
          <l>न्यस्य मन्त्रिषु स राज्यमादरादारराध मदनं प्रियासखः ।</l>
          <l>नैकवर्णमणिकोटिकुट्टिमे हेमभूमिभृति सौधभूधरे ॥ ३ ॥</l>
        </lg>
        <lg xml_id="NshdCrt.18.4">
          <l>वीरसेनसुतकण्ठभूषणीभूतदिव्यमणिपङ्क्तिशक्तिभिः ।</l>
          <l>कामनोपनमदर्थतागुणाद्यस्तृणीकृतसुपर्वपर्वतः ॥ ४ ॥</l>
        </lg>
        <lg xml_id="NshdCrt.18.5">
          <l>धूपितं यदुदरान्तरं चिरं मेचकैरगरुसारदारुभिः ।</l>
          <l>जालजालधृतचन्द्रचन्दनक्षोदमेदुरसमीरशीतलम् ॥ ५ ॥</l>
        </lg>
        <lg xml_id="NshdCrt.18.6">
          <l>क्वापि कामशरवृत्तवर्तयो यं महासुरभितैलदीपिकाः ।</l>
          <l>तेनिरे वितिमिरं स्मरस्फुरद्दोःप्रतापनिकराङ्कुरश्रियः ॥ ६ ॥</l>
        </lg>
        <lg xml_id="NshdCrt.18.7">
          <l>कुङ्कुमैणमदपङ्कलेपिताः क्षलिताश्च हिमवालुकाम्बुभिः ।</l>
          <l>रेजुरध्वततशैलजस्रजो यस्य मुग्धमणिकुट्टिमा भुवः ॥ ७ ॥</l>
        </lg>
        <lg xml_id="NshdCrt.18.8">
          <l>नैषधाङ्गपरिमर्दमेदुरामोदमाऋदवमनोज्ञवर्णया ।</l>
          <l>यद्भुवः क्वचन सूनशय्ययाभजि भालतिलकप्रगल्भता ॥ ८ ॥</l>
        </lg>
        <lg xml_id="NshdCrt.18.9">
          <l>क्वापि यन्निकटनिष्कुटस्फुरत्कोरकप्रकरसौरभोर्मिभिः ।</l>
          <l>सान्द्रमाद्रियत भीमनन्दनानासिकापुटकुटीकुटुम्बिता ॥ ९ ॥</l>
        </lg>
        <lg xml_id="NshdCrt.18.10">
          <l>ऋद्धसर्वऋतुवृक्षवाटिकाकीरकृत्तसहकारशीकरैः ।</l>
          <l>यज्जुषः स्म कुलमुख्यमाशुगः प्राणवातमुपदाभिरञ्चति ॥ १० ॥</l>
        </lg>
        <lg xml_id="NshdCrt.18.11">
          <l>कुत्रचित्कनकनिर्मिताखिलः क्वापि यो विमलरत्नजः किल ।</l>
          <l>कुत्रचिद्रचितचित्रशालिकः क्वापि चास्थिरविधैन्द्रजालिकः ॥ ११ ॥</l>
        </lg>
        <lg xml_id="NshdCrt.18.12">
          <l>चित्रतत्तदनुकार्यविभ्रमाधाय्यनेकविधरूपरूपकम् ।</l>
          <l>वीक्ष्य यं बहु धुवञ्शिरो जरावातकी विधिरकल्पि शिल्पिराट् ॥ १२ ॥</l>
        </lg>
        <lg xml_id="NshdCrt.18.13">
          <l>भित्तिगर्भगृहगोपितैर्जनैर्यः कृताद्भुतकथादिकौतुकः ।</l>
          <l>सूत्रयन्त्रजविशिष्टचेष्टयाश्चर्यसञ्जिबहुशालभञ्जिकः ॥ १३ ॥</l>
        </lg>
        <lg xml_id="NshdCrt.18.14">
          <l>तामसीष्वपि तमीषु भित्तिगै रत्नरश्मिभिरमन्द्रचन्द्रिकः ।</l>
          <l>यस्तपेपि जलयन्त्रपातुकासारदूरधुततापतन्द्रिकः ॥ १४ ॥</l>
        </lg>
        <lg xml_id="NshdCrt.18.15">
          <l>यत्र पुष्पशरशास्त्रकारिकासारिकाध्युषितनागदन्तिका ।</l>
          <l>भीमजानिषधसार्वभौमयोः प्रत्यवैक्षत रते कृताकृते ॥ १५ ॥</l>
        </lg>
        <lg xml_id="NshdCrt.18.16">
          <l>यत्र मत्तकलविङ्कशीलिताश्लीलकेलिपुनरुक्तवत्तयोः ।</l>
          <l>क्वापि दृष्टिभिरवापि वापिकोत्तंसहंसमिथुनस्मरोत्सवः ॥ १६ ॥</l>
        </lg>
        <lg xml_id="NshdCrt.18.17">
          <l>यत्र वैणरववैणवस्वरैर्हुंकृतैरुपवनीपिकालिनाम् ।</l>
          <l>कङ्कणालिकलहैश्च नृत्यतां कुब्जितं सुरतकूजितं तयोः ॥ १७ ॥</l>
        </lg>
        <lg xml_id="NshdCrt.18.18">
          <l>सीत्कृतान्यशृणुतां विशङ्कयोर्यत्प्रतिष्ठितरतिस्मरार्चयोः ।</l>
          <l>जालकैरपवरान्तरेऽपि तौ त्याजितैः कपटकुड्यतां निशि ॥ १८ ॥</l>
        </lg>
        <lg xml_id="NshdCrt.18.19">
          <l>कृष्णसारमृगशृङ्गभङ्गुरा स्वादुरुज्ज्वलरसैकसारिणी ।</l>
          <l>नानिशं त्रुटति यन्मुखे पुरा किन्नरीविकटगीतिझंकृतिः ॥ १९ ॥</l>
        </lg>
        <lg xml_id="NshdCrt.18.20">
          <l>भित्तिचित्रलिखिताखिलक्रमा यत्र तस्थुरितिहाससंकथाः ।</l>
          <l>पद्मनन्दनसुतारिरंसुतामन्दसाहसहसन्मनोभुवः ॥ २० ॥</l>
        </lg>
        <lg xml_id="NshdCrt.18.21">
          <l>पुष्पकाण्डजयडिण्डिमायितं यत्रगौतमकलत्रकामिनः ।</l>
          <l>पारदारिकविलाससाहसं देवभर्तुरुदटङ्कि भित्तिषु ॥ २१ ॥</l>
        </lg>
        <lg xml_id="NshdCrt.18.22">
          <l>उच्चलत्कलरवालिकैतवाद्वैजयन्तविजयार्जिता जगत् ।</l>
          <l>यस्य कीर्तिरवदायति स्म सा कार्तिकीतिथिनिशीथिनीस्वसा ॥ २२ ॥</l>
        </lg>
        <lg xml_id="NshdCrt.18.23">
          <l>गौरभानुगुरुगेहिनीस्मरोद्वृत्तभावमितिवृत्तमाश्रिताः ।</l>
          <l>रेजिरे यदजिरेऽभिनीतिभिर्नाटिका भरतभारतीसुधा ॥ २३ ॥</l>
        </lg>
        <lg xml_id="NshdCrt.18.24">
          <l>शंभुदारुवनसंभुजिक्रियामाधवव्रजवधूविलासयोः ।</l>
          <l>गुम्फितैरुशनसा सुभाषितैर्यस्य हाटकविटङ्कमङ्कितम् ॥ २४ ॥</l>
        </lg>
        <lg xml_id="NshdCrt.18.25">
          <l>अह्नि भानुभुवि दाशदारिकां यच्चरः परिचरन्तमुज्जगौ ।</l>
          <l>कालदेशविषायासहात्स्मरादुत्सुकं शुकपितामहं शुकः ॥ २५ ॥</l>
        </lg>
        <lg xml_id="NshdCrt.18.26">
          <l>नीतमेव करलभ्यपारतामप्रतीर्य मुनयस्तपोर्णवम् ।</l>
          <l>अप्सरःकुचघटावलम्बनात्स्थायिना क्वचन यत्र चित्रगाः ॥ २६ ॥</l>
        </lg>
        <lg xml_id="NshdCrt.18.27">
          <l>स्वामिना च वहता च तं मया स स्मरः सुरतवर्जनाज्जितः ।</l>
          <l>योऽयमीदृगिति नृत्यते स्म यत्केकिना मुरजनिस्वनैर्घनैः ॥ २७ ॥</l>
        </lg>
        <lg xml_id="NshdCrt.18.28">
          <l>यत्र वीक्ष्य नलभीमसं भवे मह्यतो रतिरतीशयोरपि ।</l>
          <l>स्पर्धयेव जयतोर्जयाय ते कामकामरमणीबभूवतुः ॥ २८ ॥</l>
        </lg>
        <lg xml_id="NshdCrt.18.29">
          <l>तत्र सौधसुरभूधरे तयोराविरासुरथ कामकेलयः ।</l>
          <l>ये महाकविभिरप्यवीक्षिताः पांसुलाभिरपि ये न शिक्षिताः ॥ २९ ॥</l>
        </lg>
        <lg xml_id="NshdCrt.18.30">
          <l>पौरुषं दधति योषिता नले स्वामिनि श्रिततदीयभावया ।</l>
          <l>यूनि शैशवमतीर्णया कियत्प्रापि भीमसुतया न साध्वसम् ॥ ३० ॥</l>
        </lg>
        <lg xml_id="NshdCrt.18.31">
          <l>दूत्यसंगतिगतं यदात्मनः प्रागशिश्रवदियं प्रियं गिरः ।</l>
          <l>तं विचिन्त्य विनयव्ययं ह्रिया न स्म वेद करवाणि कीदृशम् ॥ ३१ ॥</l>
        </lg>
        <lg xml_id="NshdCrt.18.32">
          <l>यत्तया सदसि नैषाधः स्वयं प्राग्वृतः सपदि वीतलज्जया ।</l>
          <l>तन्निजं मनसिकृत्य चापलं सा शशाक न विलोकितुं नलम् ॥ ३२ ॥</l>
        </lg>
        <lg xml_id="NshdCrt.18.33">
          <l>आसने मणिमरीचिमांसले यां दिशं स परिरभ्य तस्थिवान् ।</l>
          <l>तामसूयितवतीव मानिनी न व्यलोकयदियं मनागपि ॥ ३३ ॥</l>
        </lg>
        <lg xml_id="NshdCrt.18.34">
          <l>ह्रीसरन्निजनिमज्जनोचितं मौलिदूरनमनं दधानया ।</l>
          <l>द्वारि चित्रयुवतिश्रिया तया भर्तृहूतिशतमश्रुतीकृतम् ॥ ३४ ॥</l>
        </lg>
        <lg xml_id="NshdCrt.18.35">
          <l>वेश्म पत्युरविशन्न साध्वसाद्वेशितापि शयनं न साऽभजत् ।</l>
          <l>भाजितापि सविधं न सास्वपत्स्वापितापि न च संमुखाभवत् ॥ ३५ ॥</l>
        </lg>
        <lg xml_id="NshdCrt.18.36">
          <l>केवलं न खलु भीमनन्दिनी दूरमत्रपत नैषधं प्रति ।</l>
          <l>भीमजाहृदि जितः स्त्रिया ह्रिया मन्मथोऽपि नियतं स लज्जितः ॥ ३६ ॥</l>
        </lg>
        <lg xml_id="NshdCrt.18.37">
          <l>आत्मनापि हरदारसुन्दरी यत्किमप्यभिललाष चेष्टितुम् ।</l>
          <l>स्वामिना यदि तदर्थमर्थिता मुद्रितस्तदनया तदुद्यमः ॥ ३७ ॥</l>
        </lg>
        <lg xml_id="NshdCrt.18.38">
          <l>ह्रीभराद्विमुखया तया भियं सञ्जितामननुरागशङ्किनि ।</l>
          <l>स स्वचेतसि लुलोप संस्मरन्दूत्यकालकलितं तदाशयम् ॥ ३८ ॥</l>
        </lg>
        <lg xml_id="NshdCrt.18.39">
          <l>पार्श्वमागमि निजं सहालिभिस्तेन पूर्वमथ सा तयैकया ।</l>
          <l>क्वापि तामपि नियुज्य मायिना स्वात्ममात्रसचिवावशेषिता ॥ ३९ ॥</l>
        </lg>
        <lg xml_id="NshdCrt.18.40">
          <l>संनिधावपि निजे निवेशितामालिभिः कुसुमशस्त्रशास्त्रवित् ।</l>
          <l>आनयद्व्यवधिमानिव प्रियामङ्कपालिवलयेन संनिधिम् ॥ ४० ॥</l>
        </lg>
        <lg xml_id="NshdCrt.18.41">
          <l>प्रागचुम्बदलिके ह्रियानतां तां क्रमाद्दरनतां कपोलयोः ।</l>
          <l>तेन विश्वसितमानसां झटित्यानने स परिचुम्ब्य सिष्मिये ॥ ४१ ॥</l>
        </lg>
        <lg xml_id="NshdCrt.18.42">
          <l>लज्जया प्रथममेत्य हुंकृतः साध्वसेन बलिनाथ तर्जितः ।</l>
          <l>किंचिदुच्छ्वसित एव तद्धृदि न्यग्बभूव पुनरर्भकः स्मरः ॥ ४२ ॥</l>
        </lg>
        <lg xml_id="NshdCrt.18.43">
          <l>वल्लभस्य भुजयोः स्मरोत्सवे दित्सतोः प्रसभमङ्कपालिकाम् ।</l>
          <l>एककश्चिरमरोधि बालया तल्पयन्त्रणनिरन्तरालया ॥ ४३ ॥</l>
        </lg>
        <lg xml_id="NshdCrt.18.44">
          <l>हारचारिमविलोकने मृषाकौतुकं किमपि नाटयन्नयम् ।</l>
          <l>कण्ठमूलमदसीयमस्पृशत्पाणिनोपकुचधाविना धवः ॥ ४४ ॥</l>
        </lg>
        <lg xml_id="NshdCrt.18.45">
          <l>यत्त्वयास्मि सदसि स्रजाञ्चितस्तन्मयापि भवदर्हणार्हति ।</l>
          <l>इत्युदीर्य निजहारमर्पयन्नस्पृशत्स तदुरोजकोरकौ ॥ ४५ ॥</l>
        </lg>
        <lg xml_id="NshdCrt.18.46">
          <l>नीविसीम्नि निहितं स निद्रया सुभ्रुवो निशि निषिद्धसंविदः ।</l>
          <l>कम्पितं शयमपास यन्नयं दोलनैर्जनितबोधयाऽनया ॥ ४६ ॥</l>
        </lg>
        <lg xml_id="NshdCrt.18.47">
          <l>स प्रियोरुयुगकञ्चुकांशुके न्यस्य दृष्टिमथ सिष्मिये नृपः ।</l>
          <l>आववार तदथाम्बराञ्चलैः सा निरावृतिरिव त्रपावृता ॥ ४७ ॥</l>
        </lg>
        <lg xml_id="NshdCrt.18.48">
          <l>बुद्धिमान्व्यधित तां क्रमादयं किंचिदित्थमपनीतसाध्वसाम् ।</l>
          <l>किंच तन्मनसि चित्तजन्मना ह्रीरनामि धनुषा समं मनाक् ॥ ४८ ॥</l>
        </lg>
        <lg xml_id="NshdCrt.18.49">
          <l>सिष्मिये हसति न स्म तेन सा प्रीणितापि परिहासभाषणैः ।</l>
          <l>स्वे हि दर्शयति ते परेण कानर्ध्यदन्तकुरुविन्दमालिके ॥ ४९ ॥</l>
        </lg>
        <lg xml_id="NshdCrt.18.50">
          <l>वीक्ष्य भीमतनयास्तनद्वयं मग्नहारमणिमुद्रयाङ्कितम् ।</l>
          <l>सोढकान्तपरिरम्भगाढता सान्वमायि सुमुखी सखीजनैः ॥ ५० ॥</l>
        </lg>
        <lg xml_id="NshdCrt.18.51">
          <l>याचते स्म परिधापिकाः सखीः सा स्वनीविनिबिडक्रियां यदा ।</l>
          <l>अन्वमिन्वत तदा विहस्य ता वृत्तमत्र पतिपाणिचापलम् ॥ ५१ ॥</l>
        </lg>
        <lg xml_id="NshdCrt.18.52">
          <l>कुर्वती निचुलितं ह्रिया कियत्सौहृदाद्विवृतसौरभं कियत् ।</l>
          <l>कुड्नलोन्मिषितसूनसेविनीं पद्मिनीं जयति सा स्म पद्मिनी ॥ ५२ ॥</l>
        </lg>
        <lg xml_id="NshdCrt.18.53">
          <l>नाविलोक्य नलमासितुं स्मरो ह्रीर्न वीक्षितुमदत्त सुभ्रुवः ।</l>
          <l>तद्दृशः पतिदिशाचलन्नथ व्रीडिताः समकुचन्मुहुः पथः ॥ ५३ ॥</l>
        </lg>
        <lg xml_id="NshdCrt.18.54">
          <l>नाऽनया पतिरनायि नेत्रयोर्लक्ष्यतामपि परोक्षतामपि ।</l>
          <l>वीक्ष्यते स खलु यद्विलोकने तत्र तत्र नयते ददानया ॥ ५४ ॥</l>
        </lg>
        <lg xml_id="NshdCrt.18.55">
          <l>वासरे विरहनिःसहा निशां कान्तसङ्गसमयं समैहत ।</l>
          <l>सा ह्रिया निशि पुनर्दिनोदयं वाञ्छतिस्म पतिकेलिलज्जिता ॥ ५५ ॥</l>
        </lg>
        <lg xml_id="NshdCrt.18.56">
          <l>तत्करोमि परमभ्युपैषि यन्मा ह्रियं व्रज भियं परित्यज ।</l>
          <l>आलिवर्ग इव तेऽहमित्यमूं शश्वदाश्वसनमूचिवान्नलः ॥ ५६ ॥</l>
        </lg>
        <lg xml_id="NshdCrt.18.57">
          <l>येन तन्मदनवह्निना स्थितं ह्रीमहौषधिनिरुद्धशक्तिना ।</l>
          <l>सिद्धिमद्भिरुदतेजि तैः पुनः स प्रियप्रियवचोभिमन्त्रणैः ॥ ५७ ॥</l>
        </lg>
        <lg xml_id="NshdCrt.18.58">
          <l>यद्विधूय दयितार्पितं करं दोर्द्वयेन पिदधे कुचौ दृढम् ।</l>
          <l>पार्श्वगं प्रियमपास्य सा ह्रिया तं हृदिस्थितमिवालिलङ्ग तत् ॥ ५८ ॥</l>
        </lg>
        <lg xml_id="NshdCrt.18.59">
          <l>अन्यदस्मि भवतीं न याचिता वारमेकमधरं धयामि ते ।</l>
          <l>इत्यसिस्वददुपांशुकाकुवाक्सोपमर्दहठवृत्तिरेव तम् ॥ ५९ ॥</l>
        </lg>
        <lg xml_id="NshdCrt.18.60">
          <l>पीततावकमुखासवोऽधुना भृत्य एष निजकृत्यमर्हति ।</l>
          <l>तत्करोमि भवदूरुमित्यसौ तत्र संन्यधित पाणिपल्लवम् ॥ ६० ॥</l>
        </lg>
        <lg xml_id="NshdCrt.18.61">
          <l>चुम्बनादिषु बभूव नाम किं तद्वृथा भियमिहापि मा कृथाः ।</l>
          <l>इत्युदीर्य रसनावलिव्ययं निर्ममे मृगदृशोऽयमादिमम् ॥ ६१ ॥</l>
        </lg>
        <lg xml_id="NshdCrt.18.63">
          <l>ह्रीस्तवेयमुचितैव यन्नवस्तावके मनसि मत्समागमः ।</l>
          <l>तत्तु निस्त्रपमजस्रसंगमाद्वीडमावहति मामकं मनः ॥ ६३ ॥</l>
        </lg>
        <lg xml_id="NshdCrt.18.64">
          <l>इत्युपालभत संभुजिक्रियारम्भविघ्नघनलज्जितैर्जिताम् ।</l>
          <l>तां तथा स चतुरोऽथ सा यथा त्रप्तुमेव तमनु त्रपामयात् ॥ ६४ ॥</l>
        </lg>
        <lg xml_id="NshdCrt.18.65">
          <l>बाहुवक्त्रजघनस्तनाङ्घ्रितद्बन्धगन्धरतसंगतानतीः ।</l>
          <l>इच्छुरुत्सुकजने दिनेस्मिते वीक्षिते ति समकेति तेन सा ॥ ६५ ॥</l>
        </lg>
        <lg xml_id="NshdCrt.18.66">
          <l>प्रातरात्मशयनाद्विनिर्यतीं संनिरुध्य यदसाध्यमन्यदा ।</l>
          <l>तन्मुखार्पणमुखं सुखं भुवो जम्भजित्क्षितिशचीमचीकरत् ॥ ६६ ॥</l>
        </lg>
        <lg xml_id="NshdCrt.18.67">
          <l>नायकस्य शयनादहर्मुखे निर्गता मुदमुदीक्ष्य सुभ्रुवाम् ।</l>
          <l>आत्मना निजनवस्मरोत्सवस्मारिणीयमहृणीयत स्वयम् ॥ ६७ ॥</l>
        </lg>
        <lg xml_id="NshdCrt.18.68">
          <l>तां मिथोऽभिदधतीं सखीं प्रियस्यात्मनश्च स निशाविचेष्टितम् ।</l>
          <l>पार्श्वगः सुरवरात्पिधां दधद्दृश्यतां शृउतकथो हसन्गतः ॥ ६८ ॥</l>
        </lg>
        <lg xml_id="NshdCrt.18.69">
          <l>चक्रदारविरहेक्षणक्षणे बिभ्यती धवहसाय साभवत् ।</l>
          <l>क्वापि वस्तुनि वदत्यनागतं चित्तमुद्यदनिमित्तवैकृतम् ॥ ६९ ॥</l>
        </lg>
        <lg xml_id="NshdCrt.18.70">
          <l>चुम्बितं न मुखमाचकर्ष यत्पत्युरन्तरमृतं ववर्ष तत् ।</l>
          <l>सा नुनोद न भुजं तदर्पितं तेन तस्य किमभून्न तर्पितम् ॥ ७० ॥</l>
        </lg>
        <lg xml_id="NshdCrt.18.71">
          <l>नीतयोः स्तनपिधानतां तया दातुमाप भुजयोः करं परं ।</l>
          <l>वीतबाहुनि ततो हृदंशुके केवलेऽप्यथ स तत्कुचद्वये ॥ ७१ ॥</l>
        </lg>
        <lg xml_id="NshdCrt.18.72">
          <l>याचनान्न ददतीं नखक्षतं तां विधाय कथयाऽन्यचेतसम् ।</l>
          <l>वक्षसि न्यसितुमात्ततत्करः स्वं विभिद्य मुमुदे स तन्नखैः ॥ ७२ ॥</l>
        </lg>
        <lg xml_id="NshdCrt.18.73">
          <l>स प्रसह्य हृदयापवारकं हर्तुमक्षमत सुभ्रुवो बहिः ।</l>
          <l>ह्रीमयं तु न तदीयमान्तरं तद्विनेतुमभवत्प्रभुः प्रभुः ॥ ७३ ॥</l>
        </lg>
        <lg xml_id="NshdCrt.18.74">
          <l>सा स्मरेण बलिनाऽप्यहापिता ह्रीक्षमे भृशमशोभताबला ।</l>
          <l>भाति चापि वसनं विना नतु व्रीडधैर्यपरिवर्जनैर्जनः ॥ ७४ ॥</l>
        </lg>
        <lg xml_id="NshdCrt.18.75">
          <l>आत्थ नेति रतयाचिनं न यन्मामतोऽनुमतवत्यसि स्फुटम् ।</l>
          <l>इत्यमुं तदभिलापनोत्सुकं धूनितेन शिरसा निरास सा ॥ ७५ ॥</l>
        </lg>
        <lg xml_id="NshdCrt.18.76">
          <l>या शिरोविधुतिराह नेति ते सा मया न किमियं समाकलि ।</l>
          <l>तन्निषेधसमसंख्यता विधिं व्यक्तमेव तव वक्ति वाञ्छितम् ॥ ७६ ॥</l>
        </lg>
        <lg xml_id="NshdCrt.18.77">
          <l>नात्थ नात्थ शृण्वानि ते न किं तेन वाचमिति तां निगद्य सः ।</l>
          <l>सा स्म दूत्यगतमाह तं यथा तज्जगाद मृदुभिस्तदुक्तिभिः ॥ ७७ ॥</l>
        </lg>
        <lg xml_id="NshdCrt.18.78">
          <l>नीविसीम्नि निबिडं पुराऽरुणत्पाणिनाऽथ शिथिलेन तत्करम् ।</l>
          <l>सा क्रमेण नननेति वादिनी विघ्नमाचरदमुष्य केवलम् ॥ ७८ ॥</l>
        </lg>
        <lg xml_id="NshdCrt.18.79">
          <l>रूपवेषवसनाङ्गवासनाभूषणादिषु पृथग्विदग्धताम् ।</l>
          <l>सान्यदिव्ययुवतिभ्रमक्षमां नित्यमेत्य तमगान्नवा नवा ॥ ७९ ॥</l>
        </lg>
        <lg xml_id="NshdCrt.18.80">
          <l>इङ्गितेन निजरागनीरधिं संविभाव्य चटुभिर्गुणज्ञताम् ।</l>
          <l>भक्ततां च परिचर्ययाऽनिशं साधिकाधिकवशं व्यधत्त तम् ॥ ८० ॥</l>
        </lg>
        <lg xml_id="NshdCrt.18.81">
          <l>स्वाङ्गमर्पयितुमेत्य वामतां रोषितं प्रियमथानुनीय सा ।</l>
          <l>आतदीयहठसंबुभुक्षुतां नान्वमन्यत पुनस्तमर्थिनम् ॥ ८१ ॥</l>
        </lg>
        <lg xml_id="NshdCrt.18.82">
          <l>आद्यसंगमसमादराण्यधाद्वल्लभाय ददती कथंचन ।</l>
          <l>अङ्गकानि घनमानवामताव्रीडलम्भितदुरापतानि सा ॥ ८२ ॥</l>
        </lg>
        <lg xml_id="NshdCrt.18.83">
          <l>पत्युरागिरिशमातरु क्रमात्स्वस्य चागिरिजमालतं वपुः ।</l>
          <l>तस्य चार्हमखिलं पतिव्रता क्रीडति स्म तप्सा विधाय सा ॥ ८३ ॥</l>
        </lg>
        <lg xml_id="NshdCrt.18.84">
          <l>न स्थली न जलधिर्न काननं नाद्रिभूर्न विषायो न विष्टपम् ।</l>
          <l>क्रीडिता न सह यत्र तेन सा सा विधैव न यया यया न वा ॥ ८४ ॥</l>
        </lg>
        <lg xml_id="NshdCrt.18.85">
          <l>नम्रयांशुकविकर्षिणि प्रिये वक्त्रवातहतदीप्तदीपया ।</l>
          <l>भर्तृमौलिमणिदीपितास्तया विस्मयेन ककुभो निभालिताः ॥ ८५ ॥</l>
        </lg>
        <lg xml_id="NshdCrt.18.86">
          <l>कान्तमूर्ध्नि ददती पिधित्सया तन्मणेः श्रवणपूरमुत्पलम् ।</l>
          <l>रन्तुमर्चनमिवाचरत्पुरः सा स्ववल्लभतनोर्मनोभुवः ॥ ८६ ॥</l>
        </lg>
        <lg xml_id="NshdCrt.18.87">
          <l>तं पिधाय मुदिताथ पार्श्वयोर्वीक्ष्य दीपमुभयत्र सा स्वयोः ।</l>
          <l>चित्तमाप कुतुकाद्भुतत्रपातङ्कसंकटनिवेशितस्मरम् ॥ ८७ ॥</l>
        </lg>
        <lg xml_id="NshdCrt.18.88">
          <l>एककस्य शमने परं पुनर्जाग्रतं शमितमप्यवेक्ष्य तम् ।</l>
          <l>जातवह्निवरसंस्मृतिः शिरः सा विधूय निमिमील केवलम् ॥ ८८ ॥</l>
        </lg>
        <lg xml_id="NshdCrt.18.89">
          <l>पश्य भीरु न मयापि दृश्यसे यन्निमीलितवती दृशावसि ।</l>
          <l>इत्यनेन परिहस्य सा तमः संविधाय समभोजि लज्जिता ॥ ८९ ॥</l>
        </lg>
        <lg xml_id="NshdCrt.18.90">
          <l>चुम्ब्यसेऽयमयमङ्क्यसे नखैः श्लिष्यसेयमयमर्प्यसे हृदि ।</l>
          <l>नो पुनर्न करवाणि ते गिरं हुं त्यज त्यज तवास्मि किंकरा ॥ ९० ॥</l>
        </lg>
        <lg xml_id="NshdCrt.18.91">
          <l>इत्यलीकरतकातरा प्रियं विप्रलभ्य सुरते ह्रियं च सा ।</l>
          <l>चुम्बनादि विततार मायिनी किं विदग्धमनसामगोचरः ॥ ९१ ॥</l>
        </lg>
        <lg xml_id="NshdCrt.18.92">
          <l>स्वेप्सितोद्गमितमात्रलुप्तया दीपिकाचपलया तमोघने ।</l>
          <l>निर्विशङ्करतजन्मतन्मुखाकूतदर्शनसुखान्यभुङ्क्त सः ॥ ९२ ॥</l>
        </lg>
        <lg xml_id="NshdCrt.18.93">
          <l>यद्भ्रुवौ कुटिलिते तया रते मन्मथेन तदनामि कार्मुकम् ।</l>
          <l>यत्तु हुंहुमिति सा तदा व्यधात्तत्स्मरस्य शरमुक्तिहुंकृतम् ॥ ९३ ॥</l>
        </lg>
        <lg xml_id="NshdCrt.18.94">
          <l>ईक्षितोपदिशतीव नर्तितुं तत्क्षणोदितमुदं मनोभुवम् ।</l>
          <l>कान्तदन्तपरिपीडिताधरा पाणिधूननमियं वितन्वती ॥ ९४ ॥</l>
        </lg>
        <lg xml_id="NshdCrt.18.95">
          <l>सा शशाक परिरम्भदायिनी गाहितुं बृहदुरः प्रियस्य न ।</l>
          <l>चक्षमे च स न भङ्गुरभ्रुवस्तुङ्गपीनकुचदूरतां गतम् ॥ ९५ ॥</l>
        </lg>
        <lg xml_id="NshdCrt.18.96">
          <l>बाहुवल्लिपरिरम्भमण्डली या परस्परमपीडयत्तयोः ।</l>
          <l>आस्त हेमनलिनीमृणालजः पाश एव हृदयेशयस्य सः ॥ ९६ ॥</l>
        </lg>
        <lg xml_id="NshdCrt.18.97">
          <l>वल्लभेन परिरम्भपीडितौ प्रेयसीहृदि कुचाववापतुः ।</l>
          <l>केलतीमदनयोरुपाश्रये तत्र वृत्तमिलितोपधानताम् ॥ ९७ ॥</l>
        </lg>
        <lg xml_id="NshdCrt.18.98">
          <l>भीमजोरुयुगलं नलाऋपितैः पाणिजस्य मृदुभिः पदैर्बभौ ।</l>
          <l>तत्प्रशस्ति रतिकामयोर्जयस्तम्भयुग्ममिव शातकुम्भजम् ॥ ९८ ॥</l>
        </lg>
        <lg xml_id="NshdCrt.18.99">
          <l>बह्वमानि विधिनापि तावकं नाभिमूरुयुगमन्तराङ्गकम् ।</l>
          <l>स व्यधादधिकवर्णकैरिदं काञ्चनैर्यदिति तां पुराह सः ॥ ९९ ॥</l>
        </lg>
        <lg xml_id="NshdCrt.18.100">
          <l>पीडनय मृदुनी विगाह्य तौ कान्तपाणिनलिने स्पृहावती ।</l>
          <l>तत्कुचौ कलशपीननिष्थुरौ हारहासविहते वितेनतुः ॥ १०० ॥</l>
        </lg>
        <lg xml_id="NshdCrt.18.101">
          <l>यौ कुरङ्गमदकुङ्कुमाञ्चितौ नीललोहितरुचौ बधूकुचौ ।</l>
          <l>स प्रियोरसि तयोः स्वयंभुवोराचचार नखकिंशुकार्चनम् ॥ १०१ ॥</l>
        </lg>
        <lg xml_id="NshdCrt.18.102">
          <l>अम्बुधेः कियदनुत्थितं विधुं स्वानुबिम्बमिलितं व्यडम्बयत् ।</l>
          <l>चुम्बदम्बुजमुखीमुखं तदा नैषधस्य वदनेन्दुमण्डलम् ॥ १०२ ॥</l>
        </lg>
        <lg xml_id="NshdCrt.18.103">
          <l>पूगभागबहुताकषायितैर्वासितैरुदयभास्करेण तौ ।</l>
          <l>चक्रतुर्निधुवनेऽधरामृतैस्तत्र साधुमधुपानविभ्रमम् ॥ १०३ ॥</l>
        </lg>
        <lg xml_id="NshdCrt.18.104">
          <l>आह नाथवदनस्य चुम्बतः सा स्म शीतकरतामनक्षरम् ।</l>
          <l>सीत्कृतानि सुदती वितन्वती सत्त्वदत्तपृथुवेपथुस्तदा ॥ १०४ ॥</l>
        </lg>
        <lg xml_id="NshdCrt.18.105">
          <l>चुम्बनाय कलितप्रियाकुचं वीरसेनसुतवक्त्रमण्डलम् ।</l>
          <l>प्राप भर्तुममृतैः सुधांशुना सक्तहाटकघटेन मित्त्रताम् ॥ १०५ ॥</l>
        </lg>
        <lg xml_id="NshdCrt.18.106">
          <l>वीक्ष्य वीक्ष्य पुनरैक्षि सा मुदा पर्यरम्भि परिरभ्य चासकृत् ।</l>
          <l>चुम्बिता पुनरचुम्बि चादरात्तृप्तिरापि न कथंचनापि च ॥ १०६ ॥</l>
        </lg>
        <lg xml_id="NshdCrt.18.107">
          <l>छिन्नमप्यतनु हारमण्डलं मुग्धया सुरतलास्यकेलिभिः ।</l>
          <l>न व्यतर्कि सुदृशा चिरादपि स्वेदबिन्दुकितवक्षसा हृदि ॥ १०७ ॥</l>
        </lg>
        <lg xml_id="NshdCrt.18.108">
          <l>यत्तदीयहृदि हारमौक्तिकैरासि तत्र गुण एव कारणम् ।</l>
          <l>अन्यथा कथममुत्र वर्तितुं तैरशाकि न तदा गुणच्युतैः ॥ १०८ ॥</l>
        </lg>
        <lg xml_id="NshdCrt.18.109">
          <l>एकवृत्तिरपि मौक्तिकावलिश्छिन्नहारविततौ तदा तयोः ।</l>
          <l>छाययाऽन्यहृदये विभूषणं श्रान्तिवारिभरभावितेऽभवत् ॥ १०९ ॥</l>
        </lg>
        <lg xml_id="NshdCrt.18.110">
          <l>वामपादतललुप्तमन्मथश्रीमदेन मुखवीक्षिणानिशम् ।</l>
          <l>भुज्यमाननवयौवनामुना पारसीमनि चचार सा मुदाम् ॥ ११० ॥</l>
        </lg>
        <lg xml_id="NshdCrt.18.111">
          <l>आन्तरानपि तदङ्गसंगमैस्तर्पितानवयवानमन्यत ।</l>
          <l>नेत्रयोरमृतसारपारणां तद्विलोकनमचिन्तयन्नलः ॥ १११ ॥</l>
        </lg>
        <lg xml_id="NshdCrt.18.112">
          <l>भूषणैरतुषदाश्रितैः प्रियां प्रागथ व्यषददेष भावयन् ।</l>
          <l>तैरभावि कियदङ्गदर्शने यत्पिधानमयविघ्नकारिभिः ॥ ११२ ॥</l>
        </lg>
        <lg xml_id="NshdCrt.18.113">
          <l>योजनानि परिरम्भणेऽन्तरं रोमहर्षजमपि स्म बोधतः ।</l>
          <l>तौ निमेषमपि वीक्षणे मिथो वत्सरव्यवधिमध्यगच्छताम् ॥ ११३ ॥</l>
        </lg>
        <lg xml_id="NshdCrt.18.114">
          <l>वीक्ष्य भावमधिगन्तुमुत्सुकां पूर्वमच्छमणिकुट्टिमे मृदुम् ।</l>
          <l>कोऽयमित्युदितसंभ्रमीकृतां स्वानुबिम्बमददर्शतैष ताम् ॥ ११४ ॥</l>
        </lg>
        <lg xml_id="NshdCrt.18.115">
          <l>तत्क्षणावहितभावभावितद्वादशात्मसितदीधितिस्थितिः ।</l>
          <l>स्वां प्रियामभिमतक्षणोदयां भावलाभलघुतां नुनोद सः ॥ ११५ ॥</l>
        </lg>
        <lg xml_id="NshdCrt.18.116">
          <l>स्वेन भावजनने स तु प्रियां बाहुमूलकुचनाभिचुम्बनैः ।</l>
          <l>निर्ममे रतरहःसमापनाशर्मसारसमसंविभागिनीम् ॥ ११६ ॥</l>
        </lg>
        <lg xml_id="NshdCrt.18.117">
          <l>विश्लथैरवयवैर्निमीलया लोमभिर्द्रुतमितैर्विनिद्रताम् ।</l>
          <l>सूचितं श्वसितसीत्कृतैश्च तौ भावमक्रमकमध्यगच्छताम् ॥ ११७ ॥</l>
        </lg>
        <lg xml_id="NshdCrt.18.118">
          <l>आस्त भावमधिगच्छतोस्तयोः संमदेषु करजक्षतार्पणा ।</l>
          <l>फाणितेषु मरिचावचूर्णना सा स्फुटं कटुरपि स्पृहावहा ॥ ११८ ॥</l>
        </lg>
        <lg xml_id="NshdCrt.18.119">
          <l>अर्धमीलितविलोलतारके सा दृशौ निधुवनक्लमालसा ।</l>
          <l>यन्मुहूर्तमवहन्न तत्पुनस्तृप्तिरास्त दयितस्य पश्यतः ॥ ११९ ॥</l>
        </lg>
        <lg xml_id="NshdCrt.18.120">
          <l>तत्क्लमस्तमदिदीक्षत क्षणं तालवृन्तचलनाय नायकम् ।</l>
          <l>तद्विधा हि भवदैवतं प्रिया वेधसोऽपि विदधाइ चापलम् ॥ १२० ॥</l>
        </lg>
        <lg xml_id="NshdCrt.18.121">
          <l>स्वेदबिन्दुकितनासिकाशिखं तन्मुखं सुखयति स्म नैषधम् ।</l>
          <l>प्रोषिताधरशयालुयावकं सामिलुप्तपुलकं कपोलयोः ॥ १२१ ॥</l>
        </lg>
        <lg xml_id="NshdCrt.18.122">
          <l>ह्रीणमेव पृथु सस्मरं कियत्क्लान्तमेव बहुनिर्वृतं मनाक् ।</l>
          <l>कान्तचेतसि तदीयमाननं तत्तदालभत लक्षमादरात् ॥ १२२ ॥</l>
        </lg>
        <lg xml_id="NshdCrt.18.123">
          <l>स्वेदवारिपरिपूरितं प्रियारोमकूपनिवहं यथायथा ।</l>
          <l>नैषधस्य दृगपात्तथातथा चित्रमापदपतृष्णतां न सा ॥ १२३ ॥</l>
        </lg>
        <lg xml_id="NshdCrt.18.124">
          <l>वीतमाल्यकचहस्तसंयमव्यस्तहस्तयुगया स्फुटीकृतम् ।</l>
          <l>बाहुमूलमनया तदुज्ज्वलं वीक्ष्ञ सौख्यजलधौ ममज्ज सः ॥ १२४ ॥</l>
        </lg>
        <lg xml_id="NshdCrt.18.125">
          <l>वीक्ष्य पत्युरधरं कृशोदरी बन्धुजीवमिव भृङ्गसंगतम् ।</l>
          <l>मञ्जुलं नयनकज्जलैर्निजैः संवरीतुमशकत्स्मितं न सा ॥ १२५ ॥</l>
        </lg>
        <lg xml_id="NshdCrt.18.126">
          <l>तां विलोक्य विमुखश्रितस्मितां पृच्छतो हसितहेतुमीशितुः ।</l>
          <l>ह्रीमती व्यतरदुत्तरं वधूः पाणिपङ्करुहि दर्पणार्पणाम् ॥ १२६ ॥</l>
        </lg>
        <lg xml_id="NshdCrt.18.127">
          <l>लाक्षयात्मचरणस्य चुम्बनाच्चारुभालमवलोक्य तन्मुखम् ।</l>
          <l>सा ह्रिया नतनताननाऽस्मरच्छेषरागमुदितं पतिं निशः ॥ १२७ ॥</l>
        </lg>
        <lg xml_id="NshdCrt.18.128">
          <l>स्वेदभाजि हृदयेऽनुबिम्बितं वीक्ष्य मूर्तमिव हृद्गतं प्रियम् ।</l>
          <l>निर्ममे धुतरतश्रमं निजैर्ह्रीनतातिमृदुनासिकानिलैः ॥ १२८ ॥</l>
        </lg>
        <lg xml_id="NshdCrt.18.129">
          <l>सूननायकनिदेशविभ्रमैरप्रतीतचरवेदनोदयम् ।</l>
          <l>दन्दतंशमधरेऽधिगामुका सास्पृशन्मृदु चमच्चकार च ॥ १२९ ॥</l>
        </lg>
        <lg xml_id="NshdCrt.18.130">
          <l>वीक्ष्य वीक्ष्य करजस्य विभ्रमं प्रेयसार्जितमुरोजयोरियम् ।</l>
          <l>कान्तमैक्षत हसस्पृशं कियत्कोपकुञ्चितविलोचनाञ्चला ॥ १३० ॥</l>
        </lg>
        <lg xml_id="NshdCrt.18.131">
          <l>रोषरूषितमुखीमिव प्रियां वीक्ष्य भीतिदरकम्पिताक्षराम् ।</l>
          <l>तां जगाद स न वेद्मि तन्वि तं कश्चकार तव कोपरोपणाम् ॥ १३१ ॥</l>
        </lg>
        <lg xml_id="NshdCrt.18.132">
          <l>रोषकुङ्कुमविलेपनान्मनाङ्गन्ववाचि कृशतन्ववाचि ते ।</l>
          <l>भूदयुक्तसमयैव रञ्जनामानने विधुबिधेयमानने ॥ १३२ ॥</l>
        </lg>
        <lg xml_id="NshdCrt.18.133">
          <l>क्षिप्रमस्य तु रुजा नखादिजास्तावकीरमृतसीकरं किरत् ।</l>
          <l>एतदर्थमिदमर्थितं मया कण्ठचुम्बि मणिदाम कामदम् ॥ १३३ ॥</l>
        </lg>
        <lg xml_id="NshdCrt.18.134">
          <l>स्वापराधमलुपत्पयोधरे मत्करः सुरधनुष्करस्तव ।</l>
          <l>सेवया व्यजनचालनाभुवा भूय एव चरणौ करोतु वा ॥ १३४ ॥</l>
        </lg>
        <lg xml_id="NshdCrt.18.135">
          <l>आननस्य मम चेदनौचिती निर्दयं दशनदंशदायिनः ।</l>
          <l>शोध्यते सुदति वैरमस्य तत्किं त्वया वद विदश्य नाधरम् ॥ १३५ ॥</l>
        </lg>
        <lg xml_id="NshdCrt.18.136">
          <l>दीपलोपमफलं व्यधत्त यस्त्वत्पटाहृतिषु मच्छिखामणिः ।</l>
          <l>नो तदागसि परं समर्थना सोऽयमस्तु पदपातुकस्तव ॥ १३६ ॥</l>
        </lg>
        <lg xml_id="NshdCrt.18.137">
          <l>इत्थमुक्तिमुपहृत्य कोमलां तल्पचुम्बिचिकुरश्चकार सः ।</l>
          <l>आत्ममौलिमणिकान्तिभङ्गिनीं तत्पदारुणसरोजसङ्गिनीम् ॥ १३७ ॥</l>
        </lg>
        <lg xml_id="NshdCrt.18.138">
          <l>तत्पदाखिलनखानुबिम्बनैः स्वैः समेत्य समतामियाय सः ।</l>
          <l>रुद्रभूमविजिगीषया रतिस्वामिनोपदशमूर्तिताभृता ॥ १३८ ॥</l>
        </lg>
        <lg xml_id="NshdCrt.18.139">
          <l>आख्यतैष कुरु कोपलोपनं पश्य नश्यति कृशा मधर्निशा ।</l>
          <l>एतमेव तु निशान्तरे वरं रोषशेषमनुरोत्स्यसि क्षणम् ॥ १३९ ॥</l>
        </lg>
        <lg xml_id="NshdCrt.18.140">
          <l>साथ नाथमनयत्कृतार्थतां पाणिगोपितनिजाङ्घ्रिपङ्कजा ।</l>
          <l>तत्प्रणामधुतमानमाननं स्मेरमेव सुदती वितन्वती ॥ १४० ॥</l>
        </lg>
        <lg xml_id="NshdCrt.18.141">
          <l>तौ मिथो रतिरसायनात्पुनः संबुभुक्षुमनसौ बभूवतुः ।</l>
          <l>चक्षमे नतु तयोर्मनोरथं दुर्जनी रजनिरल्पजीवना ॥ १४१ ॥</l>
        </lg>
        <lg xml_id="NshdCrt.18.142">
          <l>स्वप्नुमाप्तशयनीययोस्तयोः स्वैरमाख्यत वचः प्रियां प्रियः ।</l>
          <l>उत्सवैरधरदानपानजैः सान्तरायपदमन्तरान्तरा ॥ १४२ ॥</l>
        </lg>
        <lg xml_id="NshdCrt.18.143">
          <l>देवदूत्यमुपगम्य निर्दयं धर्मभीतिकृततादृशागसः ।</l>
          <l>अस्तु सेयमपराधमार्जना जीवितावधि नलस्य वश्यता ॥ १४३ ॥</l>
        </lg>
        <lg xml_id="NshdCrt.18.144">
          <l>स क्षाणः सुमुखि यत्त्वदीक्षणं तच्चराज्यमुरु येन रज्यसि ।</l>
          <l>तन्नलस्य सुधयाभिषेचनं यत्त्वदङ्गपरिरम्भविभ्रमः ॥ १४४ ॥</l>
        </lg>
        <lg xml_id="NshdCrt.18.145">
          <l>शर्म किं हृदि हरेः प्रियार्पणं किं शिवार्धघटने शिवस्य वा ।</l>
          <l>कामये तव महेषु तन्वि तं नन्वयं सरिदुदन्वदन्वयम् ॥ १४५ ॥</l>
        </lg>
        <lg xml_id="NshdCrt.18.146">
          <l>धीयतां मयि दृढा ममेति धीर्वक्तुमेवमवकाश एव कः ।</l>
          <l>यद्विधूय तृणवद्दिवस्पतिं क्रीतवत्यसि दयापणेन माम् ॥ १४६ ॥</l>
        </lg>
        <lg xml_id="NshdCrt.18.147">
          <l>शृण्वता निभृतमालिभिर्भवद्वाग्विलासमसकृन्मया किल ।</l>
          <l>मोघराघवविवर्ज्यजानकीश्राविणी भयचलासि वीक्षिता ॥ १४७ ॥</l>
        </lg>
        <lg xml_id="NshdCrt.18.148">
          <l>छुप्तपत्रविनिमीलितात्क्षुपात्कच्छपस्य धृतचापलात्पलात् ।</l>
          <l>त्वत्सखीषु सरटाच्छिरोधुतः स्वं भियोऽभिदधतीषु वैभवम् ॥ १४८ ॥</l>
        </lg>
        <lg xml_id="NshdCrt.18.149">
          <l>त्वं मदीयविरहान्मया निजां भीतिमीरितवती रहःश्रुता ।</l>
          <l>नोज्झितास्मि भवतीं तदित्ययं व्याहरद्वरमसत्यकातरः ॥ १४९ ॥</l>
        </lg>
        <lg xml_id="NshdCrt.18.150">
          <l>संगमय्य विरहेऽस्मि जीविका यैव वामथ रताय तत्क्षणम् ।</l>
          <l>हन्त दत्थ इति रुष्टयावयोर्निद्रयाऽद्य किमु नोपसद्यते ॥ १५० ॥</l>
        </lg>
        <lg xml_id="NshdCrt.18.151">
          <l>ईदृशं निगदति प्रिये दृशं संमदात्कियदियं न्यमीलयत् ।</l>
          <l>प्रातरालपति कोकिले कलं जागरादिव निशः कुमुद्वती ॥ १५१ ॥</l>
        </lg>
        <lg xml_id="NshdCrt.18.152">
          <l>मिश्रितोरु मिलिताधरं मिथः स्वप्नवीक्षितपरस्परक्रियम् ।</l>
          <l>तौ ततोऽनु परिरम्भसंपुटैः पीडनां विदधतौ निदद्रतुः ॥ १५२ ॥</l>
        </lg>
        <lg xml_id="NshdCrt.18.153">
          <l>तद्यातायातरंहच्छलकलितरतश्रान्तिनिश्वासधाराजस्रव्यामिश्रभावस्फुटकथितमिथःप्राणभेदव्युदासम् ।</l>
          <l>बालावक्षोजपत्राङ्कुरकरिमकरीं मुद्रितोर्वीन्द्रवक्षश्चिह्नाख्यातैकभावोभयहृदयमयाद्द्वन्द्वमानन्दनिद्राम् ॥ १५३ ॥</l>
        </lg>
        <lg xml_id="NshdCrt.18.154">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>यातोऽस्मिञ्शिवशक्तिसिद्धिभगिनीसौभ्रात्रभव्ये महाकाव्ये तस्य कृतौ नलीयचरिते सर्गोऽयमष्टादशः ॥ १५४ ॥</l>
        </lg>
      </div>
      <div n="19" type="sarga">
        <head>एकोनविंश</head>
        <lg xml_id="NshdCrt.19.1">
          <l>निशि दशमितामालिङ्गन्त्यां विबोधविधित्सुभिर्निषधवसुधामीनाङ्कस्य प्रियाङ्कमुपेदुषः ।</l>
          <l>श्रुतिमधुपदस्रग्वैदग्धीविभावितभाविकस्फुटरसभृशाभ्यक्ता वैतालिकैर्जगिरे गिरः ॥ १ ॥</l>
        </lg>
        <lg xml_id="NshdCrt.19.2">
          <l>जय जय महाराज प्राभातिकीं सुषमामिमां सफलयत मां दानाडक्ष्णोर्दरालसपक्ष्मणी ।</l>
          <l>प्रथमशकुनं शय्योत्थायं तवास्तु विदर्भजा प्रियजनमुखाम्भोजात्तुङ्गं यदङ्ग न मङ्गलम् ॥ २ ॥</l>
        </lg>
        <lg xml_id="NshdCrt.19.3">
          <l>वरुणगृहिणीमाशामासादयन्तममुं रुचीनिचयसिचयांशांशभ्रंशक्रमेण निरंशुकम् ।</l>
          <l>तुहिनमहसं पश्यन्तीव प्रसादमिषादसौ निजमुखमितः स्मेरं धत्ते हरेर्महिषीहरित् ॥ ३ ॥</l>
        </lg>
        <lg xml_id="NshdCrt.19.4">
          <l>अमहतितरास्तादृक्तारा न लोचनगोचरास्तरणिकिरणा द्यामञ्चन्ति क्रमादपरस्पराः ।</l>
          <l>कथयति परिश्रातिं रात्री तमस्सहयुध्वनामयमपि दरिद्राणप्राणस्तमीदयितस्त्विषाम् ॥ ४ ॥</l>
        </lg>
        <lg xml_id="NshdCrt.19.5">
          <l>स्फुरति तिमिरस्तोमः पङ्कप्रपञ्च इवोच्चकैः पुरुसितगरुच्चञ्चच्चञ्चच्चञ्चूपुटस्फुटचुम्बितः ।</l>
          <l>अपि मधुकरी कालिंमन्या विराजति धूमलच्छविरिव रवेर्लाक्षालक्ष्मीं करैरतिपातुकैः ॥ ५ ॥</l>
        </lg>
        <lg xml_id="NshdCrt.19.6">
          <l>रजनिवमथुप्रालेयाम्भःकणक्रमसंभृतैः कुशकिसलयस्याच्छैरग्रेशयैरुदबिन्दुभिः ।</l>
          <l>सुषिरकुशलेनायःसूचीशिखाङ्कुरसंकरं किमपि गमितान्यन्तर्मुक्ताफलान्यवमेनिरे ॥ ६ ॥</l>
        </lg>
        <lg xml_id="NshdCrt.19.7">
          <l>रविरुचिऋचामोकारेषु स्फुटामलबिन्दुतां गमयितुममूरुच्चीयन्ते विहायसि तारकाः ।</l>
          <l>स्वरविरचनायासामुच्चैरुदात्ततया हृताः शिशिरमहसो बिम्बादस्मादसंशयमंशवः ॥ ७ ॥</l>
        </lg>
        <lg xml_id="NshdCrt.19.8">
          <l>व्रजति कुमुदे दृष्ट्वा मोहं दृशोरपिधायके भवति च नले दूरं तारापतौ च हतौजसि ।</l>
          <l>लघु रघुपतेर्जायां मायामयीमिव रावणिस्तिमिरचिकुरग्राहं रात्रिं हिनस्ति गभस्तिराट् ॥ ८ ॥</l>
        </lg>
        <lg xml_id="NshdCrt.19.9">
          <l>त्रिदशमिथुनक्रीडातल्पे विहायसि गाहते निधुवनधुतस्रग्भागश्रीभरं ग्रहसंग्रहः ।</l>
          <l>मृदुतरकराकारैस्तूलोत्करैरुदरंभरिः परिहरति नाखण्डो गण्डोपधानविधां विधुः ॥ ९ ॥</l>
        </lg>
        <lg xml_id="NshdCrt.19.10">
          <l>दशशतचतुर्वेदीशाखाविवर्तनमूर्तयः सविधमधुनाऽलंकुर्वन्ति ध्रुवं रविरश्मयः ।</l>
          <l>वदनकुहरेऽप्यध्येतॄणामयं तदुदञ्चति श्रुतिपदभयस्तेषामेव प्रतिध्वनिरध्वनि ॥ १० ॥</l>
        </lg>
        <lg xml_id="NshdCrt.19.11">
          <l>नयति भगवानम्भोजस्याऽनिबन्धनबान्धवः किमपि मघवप्रासादस्य प्रघाणमुपघ्नताम् ।</l>
          <l>अपसरदरिध्वान्तप्रत्यग्वियत्पथमण्डलीलगनफलदश्रान्तस्वर्णाचलभ्रमविभ्रमः ॥ ११ ॥</l>
        </lg>
        <lg xml_id="NshdCrt.19.12">
          <l>नभसि महसां ध्वान्तध्वाङ्क्षप्रमापणपत्त्रिणामिह विहरणैः श्यैनंपातां रवेरवधारयन् ।</l>
          <l>शशविशसनत्रासादाशामयाच्चरमां शशी तदधिगमनात्तारापारापतैरुदडीयत ॥ १२ ॥</l>
        </lg>
        <lg xml_id="NshdCrt.19.13">
          <l>भृशमबिभरुस्तारा हाराच्च्युता इव मौक्तिकाः सुरसुरतजक्रीडालूनाद्द्युसद्वियदङ्गणम् ।</l>
          <l>बहुकरकृतात्प्रातःसंमार्जनादधुना पुनर्निरुपधिनिजावस्थालक्ष्मीविलक्षणमीक्ष्यते ॥ १३ ॥</l>
        </lg>
        <lg xml_id="NshdCrt.19.14">
          <l>प्रथममुपहृत्यार्घं तारैरखन्डिततण्डुलैस्तिमिरपरिषद्दूर्वापर्वावलीशबलीकृतैः ।</l>
          <l>अथ रविरुचां ग्रासातिथ्यं नभः स्वविहारिभिः सृजति शिशिरक्षोदश्रेणीमयैरुदसक्तुभिः ॥ १४ ॥</l>
        </lg>
        <lg xml_id="NshdCrt.19.15">
          <l>असुरहितमप्यादित्योत्थां विपत्तिमुपागतं दितिसुतगुरुः प्राणैर्योक्तुं न किं कचवत्तमः ।</l>
          <l>पठति लुठतीं कण्ठे विद्यामयं मृतजीवनीं यदि न वहते संध्यामौनव्रतव्ययभीरुताम् ॥ १५ ॥</l>
        </lg>
        <lg xml_id="NshdCrt.19.16">
          <l>उदयशिखरिप्रस्थान्यह्ना रणेऽत्र निशः क्षणे दधति विहरत्पूषाण्यूष्मद्रुताश्मजतुस्रवान् ।</l>
          <l>उदयदरुणप्रह्वीभावादरादरुणानुजे मिलति किमु तत्सङ्गाच्छङ्क्या नवेष्टकवेष्टना ॥ १६ ॥</l>
        </lg>
        <lg xml_id="NshdCrt.19.17">
          <l>रविरथहयानश्वस्यन्ति ध्रुवं वडवा बलप्रतिबलबलावस्थायिन्यः समीक्ष्य समीपगान् ।</l>
          <l>निजपरिवृढं गाढप्रेमा रथाङ्गविहंगमी स्मरशरपराधीनस्वान्ता वृषस्यति संप्रति ॥ १७ ॥</l>
        </lg>
        <lg xml_id="NshdCrt.19.18">
          <l>निशि निरशनाः क्षीरस्यन्तः क्षुधा।श्वकिशोरका मधुरमधुरं हेषन्ते ते विलोलितवालधि ।</l>
          <l>तुरगसमजः स्थानोत्थायं क्वणन्मणिमन्थभूधरभवशिलालेहायेहाचणो लवणस्यति ॥ १८ ॥</l>
        </lg>
        <lg xml_id="NshdCrt.19.19">
          <l>उडुपरिषदः किं नार्हत्वं निशः किमु नौचिती पतिरिह न यद्दृष्टस्ताभ्यां गणेयरुचीगणः ।</l>
          <l>स्फुटमुडुपतेराश्मं वक्षः स्फुरन्मलिनाश्मनश्छवि यदनयोर्विच्छेदेऽपि द्रुतं बत न द्रुतम् ॥ १९ ॥</l>
        </lg>
        <lg xml_id="NshdCrt.19.20">
          <l>अरुणकिरणे वह्नौ लाजानुदूनि जुहोति या परिणयति तां संध्यामेतामवैमि मणिर्दिवः ।</l>
          <l>इयमिव स एवाग्निभ्रान्तिं करोति पुरा यतः करमपि न कस्तस्यैवोत्कः सकौतुकमीक्षितुम् ॥ २० ॥</l>
        </lg>
        <lg xml_id="NshdCrt.19.21">
          <l>रतिरतिपतिद्वैतश्रीकौ धुरं बिभृमस्तरां प्रियवचसि यन्नग्नाचार्या वदामतमां ततः ।</l>
          <l>अपि विरचितो विद्मः पुण्यद्रुहः खलु नर्मणः परुषमरुषे नैकस्यै वामुदेति मुदेऽपि तत् ॥ २१ ॥</l>
        </lg>
        <lg xml_id="NshdCrt.19.22">
          <l>भव लघुयुताकान्तः संध्यामुपास्स्व तपोमल त्वरयति कथं संध्येयं त्वां न नाम निशानुजा ।</l>
          <l>द्युतिपतिरथावश्यंकारी दिनोदयमासिता हरिपतिहरित्पूर्णभ्रूणायिता कियतः क्षनान् ॥ २२ ॥</l>
        </lg>
        <lg xml_id="NshdCrt.19.23">
          <l>मुषितमनसश्चित्रं भैमि त्वयाद्य कलागृहैर्निषाधवसुधानाथस्यापि श्लथश्लथता विधौ ।</l>
          <l>अजगणदयं संध्यां वन्ध्यां विधाय न दूषणं नमसितुमना यन्नाम स्यान्न संप्रति पूषणम् ॥ २३ ॥</l>
        </lg>
        <lg xml_id="NshdCrt.19.24">
          <l>न विदुषितरा कापि त्वतस्ततो नियतक्रियापतनदुरिते हेतुर्भर्तुर्मनस्विनि मा स्म भूः ।</l>
          <l>अनिशभवदत्यागादेनं जनः खलु कामुकीसुभगमभिधास्यत्युद्दामा पराङ्कवदावदः ॥ २४ ॥</l>
        </lg>
        <lg xml_id="NshdCrt.19.25">
          <l>रह सहचरीमेतां राजन्नपि स्त्रितमां क्षाणं तरणिकिरणैः स्तोकान्मुक्तैः समालभते नभः ।</l>
          <l>उदधिनिरयद्भास्वत्स्वर्णोदकुम्भदिदृक्षुतां दधति नलिनं प्रस्थायिन्यः श्रियः कुमुदान्मुदा ॥ २५ ॥</l>
        </lg>
        <lg xml_id="NshdCrt.19.26">
          <l>प्रथमककुभः पान्थत्वेन स्फुटेक्षितवृत्रहाण्यनुपदमिह द्रक्ष्यन्ति त्वां महांसि महस्पतेः ।</l>
          <l>पटिमवहनादूहापोहक्षमाणि वितन्वतामहह युवयोस्तावल्लक्ष्मीविवेचनचातुरीम् ॥ २६ ॥</l>
        </lg>
        <lg xml_id="NshdCrt.19.27">
          <l>अनतिशिथिले पुंभावेन प्रगल्भबलाः खलु प्रसभमलयः पाथोजास्ये निविश्य निरित्वराः ।</l>
          <l>किमपि मुखतःकृत्वानीतं वितीर्य सरोज्नीमधुरसमुषोयोगे जायां नवान्नमचीकरन् ॥ २७ ॥</l>
        </lg>
        <lg xml_id="NshdCrt.19.28">
          <l>मिहिरकिरणाभोगं भोक्तुं प्रवृत्ततया पुरः कलितचुलुकापोशानस्य ग्रहार्थमियं किमु ।</l>
          <l>इति विकसितेनैकेन प्राग्दलेन सरोजिनी जनयति मतिं साक्षात्कर्तुर्जनस्य दिनोदये ॥ २८ ॥</l>
        </lg>
        <lg xml_id="NshdCrt.19.29">
          <l>तटतरुखगश्रेणीसांराविणैरिव साम्प्रतं सरसि विगलन्निद्रामुद्राजनिष्ट सरोजिनी ।</l>
          <l>अधरसुधया मध्ये मध्ये वधूमुखलब्धया धयति मधुपः स्वादुंकारं मधूनि सरोरुहाम् ॥ २९ ॥</l>
        </lg>
        <lg xml_id="NshdCrt.19.30">
          <l>गतचरदिनस्यायुर्भ्रंशे दयोदयसंकुचत्कमलमुकुलक्रोडान्नीडप्रवेशमुपेयुषाम् ।</l>
          <l>इह मधुलिहां भिन्नेष्वम्भोरुहेषु समायतां सह सहचरैरालोक्यन्तेऽधुना मधुपारणाः ॥ ३० ॥</l>
        </lg>
        <lg xml_id="NshdCrt.19.31">
          <l>तिमिरविरहात्पाण्डूयन्ते दिशः कृशतारकाः कमलहसितैः श्येनीवोन्नीयते सरसी न का ।</l>
          <l>शरणमिलितध्वान्तध्वंसिप्रभादरधारणाद्गगनशिखरं नीलत्येकं निजैरयशोभरैः ॥ ३१ ॥</l>
        </lg>
        <lg xml_id="NshdCrt.19.32">
          <l>सरसिजवनान्युद्यत्पक्षार्यमाणि हसन्तु न क्षतरुचिसुहृच्चन्द्रं तन्द्रामुपैतु न कैरवम् ।</l>
          <l>हिमगिरिदृषद्दायादश्रि प्रतीतमदः स्मितं कुमुदविपिनस्याथो पाथोरुहैर्निजनिद्रया ॥ ३२ ॥</l>
        </lg>
        <lg xml_id="NshdCrt.19.33">
          <l>धयतु नलिने माध्वीकं वा न वाभिनवागतः कुमुदमकरन्दौघैः कुक्षिंभरिर्भ्रमरोत्करः ।</l>
          <l>इह तु लिहते रात्रीतर्षं रथाङ्गविहंगमा मधु निजवधूवक्त्राम्भोजेऽधुनाधरनामकम् ॥ ३३ ॥</l>
        </lg>
        <lg xml_id="NshdCrt.19.34">
          <l>जगति मिथुने चक्रावेव स्मरागमपारगौ नवमिव मिथः संभुञ्जाते वियुज्य वियुज्य यौ ।</l>
          <l>सततममृतादेवाहाराद्युदापदरोचकं तदमृतभुजां भर्ता शंभुर्विषां बुभुजे विभुः ॥ ३४ ॥</l>
        </lg>
        <lg xml_id="NshdCrt.19.35">
          <l>विशति युवतित्यागे रात्रीमुचं मिहिकारुचं दिनमणिमणिं तापे चित्तान्निजाच्च यियासति ।</l>
          <l>विरहतरलज्जिह्वा बह्वाह्वयन्त्यतिविह्वलामिह सहचरीं नामग्राहं रथाङ्गविहंगमाः ॥ ३५ ॥</l>
        </lg>
        <lg xml_id="NshdCrt.19.36">
          <l>स्वमुकुलमयैर्नेत्रैरन्धंभविष्णुतया जनः किमु कुमुदिनीं दुर्व्याचष्टे रवेरनवेक्षिकाम् ।</l>
          <l>लिखितपठिता राज्ञो दाराः कविप्रतिभासु ये शृणुत शृणुतासूर्यंपश्या न सा किल भाविनी ॥ ३६ ॥</l>
        </lg>
        <lg xml_id="NshdCrt.19.37">
          <l>चुलुकिततमःसिन्धोर्भृङ्गैः करादिव शुभ्यते नभसि बिसिनीबन्धोरन्ध्रच्युतैरुदविन्दुभिः ।</l>
          <l>शतदलमधुस्रोतःकच्छद्वयीपरिरम्भणादनुपदमदःपङ्काशङ्काममी मम तन्वते ॥ ३७ ॥</l>
        </lg>
        <lg xml_id="NshdCrt.19.38">
          <l>घुसृणसुमनःशृएणीश्रीणामनादरिभिः सरःपरिसरचरैर्भासां भर्तुः कुमारतरैः करैः ।</l>
          <l>अजनि जलजामोदानन्दोत्पतिष्णुमधुव्रता बलिशबलनाद्गुञ्जापुञ्जश्रियं हृगयालुभिः ॥ ३८ ॥</l>
        </lg>
        <lg xml_id="NshdCrt.19.39">
          <l>रचयति रुचिः शोणीमेतां कुमारितरा रवेर्यदलिपटली नीलीकर्तुं व्यवस्यति पातुका ।</l>
          <l>अजनि सरसी कल्माषी तद्ध्रुवं धवलस्फुटत्कवलकलिकाषण्डैः पाण्डूकृतोदरमण्डला ॥ ३९ ॥</l>
        </lg>
        <lg xml_id="NshdCrt.19.40">
          <l>कमलकुशलाधाने भानोरहो पुरुषाव्रतं यदुपकुरुते नेत्राणि श्रीगृहत्वविवक्षुभिः ।</l>
          <l>कविभिरुपमानादप्यम्भोजतां गमितान्यसावपि यदतथाभावान्मुञ्चत्युलूकविलोचने ॥ ४० ॥</l>
        </lg>
        <lg xml_id="NshdCrt.19.41">
          <l>यदतिमहती भक्तिर्भानौ तदेनमुदित्वरं त्वरितमुपतिष्ठस्वाध्वन्य त्वमध्वरपद्धतेः ।</l>
          <l>इह हि समये मन्देहेषु व्रजन्त्युदवज्रतामभि रविमुपस्थानोत्क्षिप्ता जलाञ्जलयः किल ॥ ४१ ॥</l>
        </lg>
        <lg xml_id="NshdCrt.19.42">
          <l>उदयशिखरिप्रस्थावस्थायिनी खनिरक्षाया शिशुतरमहोमाणिक्यानामहर्मणिमण्डली ।</l>
          <l>रजनिदृषदं ध्वान्तश्यामां विधूय पिधायिकां न खलु कतमेनेयं जाने जनेन विमुद्रिता ॥ ४२ ॥</l>
        </lg>
        <lg xml_id="NshdCrt.19.43">
          <l>सुरपरिवृढः कर्णात्प्रत्यग्रहीत्किल कुण्डलद्वयमथ खलु प्राच्यै प्रादान्मुदा स हि तत्पतिः ।</l>
          <l>विधुरुदयभागेकं तत्र व्यलोकि विलोक्यते नवतरकरस्वर्णस्रावि द्वितीयमहर्मणिः ॥ ४३ ॥</l>
        </lg>
        <lg xml_id="NshdCrt.19.44">
          <l>दहनमविशद्दीप्तिर्यास्तं गते गतवासरप्रशमसमयप्राप्ते पत्यौ विवस्वति रागिणि ।</l>
          <l>अधरभुवनात्सोद्धृत्यैषा हठात्तरणेः कृतामरपतिपुरप्राप्तिर्धत्ते सतीव्रतमूर्तिताम् ॥ ४४ ॥</l>
        </lg>
        <lg xml_id="NshdCrt.19.45">
          <l>बधुजनकथा तथ्यैवेयं तनौ तनुजन्मनः पितृशितिहरिद्वर्णाद्याहारजः किल कालिमा ।</l>
          <l>शमनयमुनाक्रोडैः कालैरितस्तमसां पिबादपि यदमलच्छायात्कायादभूयत भास्वतः ॥ ४५ ॥</l>
        </lg>
        <lg xml_id="NshdCrt.19.46">
          <l>अभजत चिराभ्यासं देवः प्रतिक्षणदात्यये दिनमयमयं कालं भूयः प्रसूय तथा रविः ।</l>
          <l>न खलु शकिता शीलं कालप्रसूतिरसौ पुरा यमयमुनयोर्जन्माधानेष्यनेन यथोज्झितुम् ॥ ४६ ॥</l>
        </lg>
        <lg xml_id="NshdCrt.19.47">
          <l>रुचिरचरणः सूतोरुश्रीसनाथरथः शनिं शमनमपि स त्रातुं लोकानसूत सुताविति ।</l>
          <l>रथपदकृपासिन्धुर्बन्धुर्दृशामपि दुर्जनैर्यदुपहसितो भास्वान्नास्मान्हसिष्यति कः खलः ॥ ४७ ॥</l>
        </lg>
        <lg xml_id="NshdCrt.19.48">
          <l>शिशिरजरुजां घर्मं शर्मोदयाय तनूभृतामथ खरकरश्यानास्यानां प्रयच्छति यः पयः ।</l>
          <l>जलभयजुषां तापं तापस्पृशां हिममित्ययं परहितमिलत्कृत्यावृत्तिः स भानुरुदञ्चति ॥ ४८ ॥</l>
        </lg>
        <lg xml_id="NshdCrt.19.49">
          <l>इह न कतमश्चित्रं धत्ते तमिस्रततीर्दिशामपि चतसृणामुत्सङ्गेषु शृइता धयतां क्षणात् ।</l>
          <l>तरुशरणतामेत्य च्छायामयं निवसत्तमः शमयितुमभूदानैश्वर्यं यदर्यमरोचिषाम् ॥ ४९ ॥</l>
        </lg>
        <lg xml_id="NshdCrt.19.50">
          <l>जगति तिमिरं मूर्च्छामब्जव्रजेऽपि चिकित्सतः पितुरिव निजाद्दस्रावस्मादधीत्य भिषाज्यतः ।</l>
          <l>अपिच शमनस्यासौ तातस्ततः किमु नौचिती यदयमदयः कह्लाराणामुदेत्यपमृत्यवे ॥ ५० ॥</l>
        </lg>
        <lg xml_id="NshdCrt.19.51">
          <l>उडुपरिवृढः पत्या मुक्तामयं यदपीडयद्यदपि बिसिनीं भानोर्जायां जहास कुमुद्वती ।</l>
          <l>तदुभयमतः शङ्के सङ्कोचितं निजशङ्कया प्रसरति नवार्के कर्कन्धूफलारुणरोचिषि ॥ ५१ ॥</l>
        </lg>
        <lg xml_id="NshdCrt.19.52">
          <l>श्रुतिमयतनोर्भानोर्जानेऽवनेरधराढ्वना विहरणकृतः शाखा साक्षाच्छतानि दश त्विषाम् ।</l>
          <l>निशि निशि सहस्राभ्यां दृग्भिः शृणोति सहस्वराः पृथगहिपतिः पश्यत्यस्याक्रमेण च भास्वराः ॥ ५२ ॥</l>
        </lg>
        <lg xml_id="NshdCrt.19.53">
          <l>बहुनखरता येषामग्रे खलु प्रतिभासते कमलसुहृदस्तेऽमी भानोः प्रवालरुचः कराः ।</l>
          <l>उचितमुचितं जालेष्वन्तःप्रवेशिभिरायतैः कियदवयवैरेषामालिङ्गिताङ्गुलिलङ्गिमा ॥ ५३ ॥</l>
        </lg>
        <lg xml_id="NshdCrt.19.54">
          <l>नय नयनयोर्द्राक्पेयत्वं प्रविष्टवतीरमूर्भवनवलभीजालान्नाला इवार्ककराङ्गुलीः ।</l>
          <l>भ्रमदणुगणक्रान्ता भान्ति भ्रमन्त्य इवाशु याः पुनरपि धृता कुन्दे किंवा न वर्धकिना दिवः ॥ ५४ ॥</l>
        </lg>
        <lg xml_id="NshdCrt.19.55">
          <l>दिनमिव दिवाकीर्तिस्तीक्ष्णैः क्षुरैः सवितु करैः स्तिमिरकबरीलूनां कृत्वा निशां निरदीधरत् ।</l>
          <l>स्फुरति परितः केशस्तोमैस्ततः पतयालुभिर्ध्रुवमधवलं तत्तच्छायच्छलादवनीतलम् ॥ ५५ ॥</l>
        </lg>
        <lg xml_id="NshdCrt.19.56">
          <l>ब्रूमः शङ्खं तव नल यशः श्रेयसे सृष्टशब्दं यत्सोदर्यं स दिवि लिखितः स्पष्टमस्ति द्विजेन्द्रः ।</l>
          <l>अद्धा श्रद्धाकरमिह करच्छेदमप्यस्य पश्य म्लानिस्थानं तदपि नितरां हारिणो यः कलङ्कः ॥ ५६ ॥</l>
        </lg>
        <lg xml_id="NshdCrt.19.57">
          <l>ताराशङ्खविलोपकस्य जलजं तीक्ष्णत्विषो भिन्दतः सारम्भं चलता करेण निबिडां निष्पीडनां लम्भितः ।</l>
          <l>छेदार्थापहृताम्बुकम्बुजरजोजम्बालपाण्डुभवच्छङ्खच्छित्करपत्त्रतामिह वहन्नस्तंगतार्धो विधुः ॥ ५७ ॥</l>
        </lg>
        <lg xml_id="NshdCrt.19.58">
          <l>जलजभिदुरीभावं प्रेप्सुः करेण निपीडयत्यशिशिरकरस्ताराशङ्खप्रपञ्चविलोपकृत् ।</l>
          <l>रजनिरमणस्यास्तक्षोणीधरार्धपिधावशाद्दधतमधुना बिम्बं कम्बुच्छिदः करपत्रताम् ॥ ५८ ॥</l>
        </lg>
        <lg xml_id="NshdCrt.19.59">
          <l>यत्पाथोजविमुद्रणप्रकरणे निर्निद्रयत्यंशुमान्दृष्टीः पूर्णयति स्म यज्जलरुहामक्ष्णा सहस्रं हरिः ।</l>
          <l>साजात्यं सरसीरुहामपि दृशामप्यस्ति तद्वास्तवं यन्मूलाद्रियतेतरां कविनृभिः पद्मोपमा चक्षुषः ॥ ५९ ॥</l>
        </lg>
        <lg xml_id="NshdCrt.19.60">
          <l>अवैमि कमलाकरे निखिलयामिनीयामिकश्रियं श्रयति यत्पुरा विततपत्त्रनेत्रोदरम् ।</l>
          <l>तदेव कुमुदं पुनर्दिनमवाप्य नर्भभ्रमद्द्विरेफरवघोरणाघनमुपैति निद्रामुदम् ॥ ६० ॥</l>
        </lg>
        <lg xml_id="NshdCrt.19.61">
          <l>इह किमुषसि पृच्छाशंसिकिंशब्दरूपप्रतिनियमितवाचा वायसेनैष पृष्टः ।</l>
          <l>भण फणिभवशास्त्रे तातणः स्थानिनौ काविति विहिततुहीवागुत्तरः कोकिलोऽभूत् ॥ ६१ ॥</l>
        </lg>
        <lg xml_id="NshdCrt.19.62">
          <l>दाक्षीपुत्रस्य तन्त्रे ध्रुवमयमभवत्कोऽप्यधीती कपोतः कण्ठे शब्दौघसिद्धिक्षतबहुकठिनीशेषभूषानुयातः ।</l>
          <l>सर्वं विस्मृत्य दैवात्स्मृतिमुषसि गतां घोषयन्यो घुसंज्ञां प्राक्संस्कारेण संप्रत्यपि धुवति शिरः पट्टिकापाठजेन ॥ ६२ ॥</l>
        </lg>
        <lg xml_id="NshdCrt.19.63">
          <l>पौरस्त्यायां घुसृणमसृणश्रीजुषो वैजयन्त्याः स्तोमैश्चित्तं हरिति हरति क्षीरकण्ठैर्मयूखैः ।</l>
          <l>भानुर्जाम्बूनदतनुरसौ शक्रसौधस्य कुम्भः स्थाने पानं तिमिरजलधेर्भाभिरेतद्भवाभिः ॥ ६३ ॥</l>
        </lg>
        <lg xml_id="NshdCrt.19.64">
          <l>द्वित्रेरेव तमस्तमालगहनग्रासे दवीभावुकैरुस्रैरस्य सहस्रपत्त्रसदसि व्यश्राणि घस्रोत्सवः ।</l>
          <l>घर्माणां रयचुम्बितं वितनुते तत्पिष्टपिष्टीकृतक्ष्मादिग्व्योमतमोघमोघमधुना मोघं निदाघद्युतिः ॥ ६४ ॥</l>
        </lg>
        <lg xml_id="NshdCrt.19.65">
          <l>दूरारूढस्तिमिरजलधेर्वाडवश्चित्रभानुर्भानुस्ताम्यद्वनरुहवनीकेलिवैहासिकोऽयम् ।</l>
          <l>न स्वात्मीयं किमिति दधते भास्वरश्वेतिमानं द्यामद्यापि द्युमणिकरणश्रेणयः शोणयन्ति ॥ ६५ ॥</l>
        </lg>
        <lg xml_id="NshdCrt.19.66">
          <l>प्रातर्वर्णनयानया निजवपुर्भूषाप्रसादानदाद्देवी वः परितोषितेति निहितामान्तःपुरीभिः पुरः ।</l>
          <l>सूता मण्डनमण्डलीं परिदधुर्माणिक्यरोचिर्मयक्रोधावेगसरागलोचनरुचा दारिद्र्यविद्राविणीम् ॥ ६६ ॥</l>
        </lg>
        <lg xml_id="NshdCrt.19.67">
          <l>आगच्छन्भणतामुषाः क्षाणमथातिथ्यं दृशोरानशे स्वर्गङ्गाम्बुनि बन्दिनी कृतदिनारम्भाप्लुतिर्भूपतिः ।</l>
          <l>आनन्दादतिपुष्पकं रथमधिष्ठाय प्रियायौतके प्राप्तं तैरवरागतैरविदितप्रासादतो निर्गमः ॥ ६७ ॥</l>
        </lg>
        <lg xml_id="NshdCrt.19.68">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>एकामत्यजतो नवार्थघटनामेकान्नविंशो महाकाव्ये तस्य कृतौ नलीयचरिते सर्गोऽयमस्मिन्नगात् ॥ ६८ ॥</l>
        </lg>
      </div>
      <div n="20" type="sarga">
        <head>विंश</head>
        <lg xml_id="NshdCrt.20.1">
          <l>सौधाद्रिकुट्टिमानेकधातुकाधित्यकातटम् ।</l>
          <l>स प्राप रथपाथोभृद्वातजातजवो दिवः ॥ १ ॥</l>
        </lg>
        <lg xml_id="NshdCrt.20.2">
          <l>ततः प्रत्युदगाद्भैमी कान्तमायान्तमन्तिकम् ।</l>
          <l>प्रतीचीसिन्धुवीचीव दिनोंकारे सुधाकरम् ॥ २ ॥</l>
        </lg>
        <lg xml_id="NshdCrt.20.3">
          <l>स दूरमादरं तस्या वदने मदनैकदृक् ।</l>
          <l>दृष्टमन्दाकिनीहेमारविन्दश्रीरविन्दत ॥ ३ ॥</l>
        </lg>
        <lg xml_id="NshdCrt.20.4">
          <l>तेन स्वर्देशसंदेशमर्षितं सा करोदरे ।</l>
          <l>बभ्राजे बिभ्रती पद्मं पद्मेवोन्निद्रपद्मदृक् ॥ ४ ॥</l>
        </lg>
        <lg xml_id="NshdCrt.20.5">
          <l>प्रियेणाल्पमपि प्रत्तं बहु मेनेतरामसौ ।</l>
          <l>एकलक्षतया दध्यौ यत्तमेकवराटकम् ॥ ५ ॥</l>
        </lg>
        <lg xml_id="NshdCrt.20.6">
          <l>प्रेयसावादि सा तन्वि त्वदालिङ्गनविघ्नकृत् ।</l>
          <l>समाप्यतां विधिः शेषः क्लेशश्चेतसि चेन्न ते ॥ ६ ॥</l>
        </lg>
        <lg xml_id="NshdCrt.20.7">
          <l>क्वैतावान्नर्ममर्माविद्विद्यते विधिरद्य ते ।</l>
          <l>इति तं मनसा रोषादवोचद्वचसा न सा ॥ ७ ॥</l>
        </lg>
        <lg xml_id="NshdCrt.20.8">
          <l>क्षणविच्छेदकादेव विधेर्मुग्धे विरज्यसि ।</l>
          <l>विच्छेत्ता न चिरं त्वेति हृदाह स्म तदा कलिः ॥ ८ ॥</l>
        </lg>
        <lg xml_id="NshdCrt.20.9">
          <l>सावज्ञेवाथ सा राज्ञः सखीं पद्ममुखीमगात् ।</l>
          <l>लक्ष्मीः कुमुदकेदारादारादम्भोजिनीमिव ॥ ९ ॥</l>
        </lg>
        <lg xml_id="NshdCrt.20.10">
          <l>ममासावपि मा संभूत्कलिद्वापरवत्परः ।</l>
          <l>इतीव नित्यसत्रेतां स त्रेतां पर्यतूतुषत् ॥ १० ॥</l>
        </lg>
        <lg xml_id="NshdCrt.20.11">
          <l>क्रियां प्राह्णेतनीं कृत्वा निषेधन्पाणिना सखीम् ।</l>
          <l>कराभ्यां पृष्ठगस्तस्या न्यमिमीलदसौ दृशौ ॥ ११ ॥</l>
        </lg>
        <lg xml_id="NshdCrt.20.12">
          <l>दमयन्त्या वयस्याभिः सहास्याभिः समीक्षितः ।</l>
          <l>प्रसृतिभ्यामिवायामं मापयन्प्रेयसीदृशोः ॥ १२ ॥</l>
        </lg>
        <lg xml_id="NshdCrt.20.13">
          <l>तर्कितालि त्वमित्यर्धवाणीका पाणिमोचनात् ।</l>
          <l>ज्ञातस्पर्शान्तरा मौनमानशे मानसेविनी ॥ १३ ॥</l>
        </lg>
        <lg xml_id="NshdCrt.20.14">
          <l>सावादि सुतनुस्तेन कोपस्ते नायमौचिती ।</l>
          <l>त्वां प्रापं यत्प्रसादेन प्रिये तन्नाद्रिये तपः ॥ १४ ॥</l>
        </lg>
        <lg xml_id="NshdCrt.20.15">
          <l>निशि दास्यं गतोऽपि त्वां स्नात्वा यन्नाभ्यवीवदम् ।</l>
          <l>तं प्रवृत्तासि मन्तुं चेन्मन्तुं तद्वद वन्द्यसे ॥ १५ ॥</l>
        </lg>
        <lg xml_id="NshdCrt.20.16">
          <l>इत्येतस्याः पदासत्त्यै पत्यैष प्रेरितौ करौ ।</l>
          <l>रुद्ध्वा सकोपं सातङ्कं तं कटाक्षैरमूमुहत् ॥ १६ ॥</l>
        </lg>
        <lg xml_id="NshdCrt.20.17">
          <l>अवोचत ततस्तन्वीं निषधानामधीश्वरः ।</l>
          <l>तदपाङ्गचलत्तारझलत्कारवशीकृतः ॥ १७ ॥</l>
        </lg>
        <lg xml_id="NshdCrt.20.18">
          <l>कटाक्षकपटारब्धदूरलङ्घनरंहसा ।</l>
          <l>दृशा भीत्या निवृत्तं ते कर्णकूपं निरूप्य किम् ॥ १८ ॥</l>
        </lg>
        <lg xml_id="NshdCrt.20.19">
          <l>सरोषापि सरोजाक्षि त्वमुदेषि मुदे मम ।</l>
          <l>तप्तापि शतपत्रस्य सौरभायैव सौरभा ॥ १९ ॥</l>
        </lg>
        <lg xml_id="NshdCrt.20.20">
          <l>छेत्तुमिन्दौ भवद्वक्त्रबिम्बविभ्रमविभ्रमम् ।</l>
          <l>शङ्के शशाङ्कमानङ्के भिन्नभिन्नविधिर्विधिः ॥ २० ॥</l>
        </lg>
        <lg xml_id="NshdCrt.20.21">
          <l>ताम्रपर्णीतटोत्पन्नैर्मौक्तिकैरिन्दुकुक्षिजैः ।</l>
          <l>बद्धस्पर्धतरा वर्णाः प्रसन्नाः स्वादवस्तव ॥ २१ ॥</l>
        </lg>
        <lg xml_id="NshdCrt.20.22">
          <l>त्वद्गिरः क्षीरपाथोधेः सुधयैव सहोत्थिताः ।</l>
          <l>अद्ययावदहो धावद्दुग्धलेपलवस्मिताः ॥ २२ ॥</l>
        </lg>
        <lg xml_id="NshdCrt.20.23">
          <l>पूर्वपर्वतमाश्लिष्टचन्द्रिकश्चन्द्रमा इव ।</l>
          <l>अलंचक्रे स पर्यङ्कमङ्कसंक्रमिताप्रियः ॥ २३ ॥</l>
        </lg>
        <lg xml_id="NshdCrt.20.24">
          <l>प्रावृडारम्भणाम्भोदः स्निग्धां द्यामिव स प्रियाम् ।</l>
          <l>परिरभ्य चिरायास विश्लेषायासमुक्तये ॥ २४ ॥</l>
        </lg>
        <lg xml_id="NshdCrt.20.25">
          <l>चुचुम्बास्यमसौ तस्या रसमग्नः श्रितस्मितम् ।</l>
          <l>नभोमणिरिवाम्भोजं मधुमध्यानुबिम्बितः ॥ २५ ॥</l>
        </lg>
        <lg xml_id="NshdCrt.20.26">
          <l>अथाहूय कलां नाम पाणिना स प्रियासखीम् ।</l>
          <l>पुरस्ताद्वेशितामूचे कर्तुं नर्मणि साक्षिणीम् ॥ २६ ॥</l>
        </lg>
        <lg xml_id="NshdCrt.20.27">
          <l>कस्मादस्माकमब्जास्य वयस्या दयते न ते ।</l>
          <l>आसक्ता भवतीष्वन्यं मन्ये न बहु मन्यते ॥ २७ ॥</l>
        </lg>
        <lg xml_id="NshdCrt.20.28">
          <l>अन्वग्राहि मया प्रेयान्निशि स्वोपनयादिति ।</l>
          <l>न विप्रलभते तावदालीरियमलीकवाक् ॥ २८ ॥</l>
        </lg>
        <lg xml_id="NshdCrt.20.29">
          <l>आह स्मैषा नलादन्यं न जुषे मनसेति यत् ।</l>
          <l>यौवनानुमितेनास्यास्तन्मृषाभून्मनोभुवा ॥ २९ ॥</l>
        </lg>
        <lg xml_id="NshdCrt.20.30">
          <l>आस्यसौन्दर्यमेतस्याः शृणुमो यदि भाषसे ।</l>
          <l>तद्धि लज्जानमन्मौलेः परोक्षमधुनापि नः ॥ ३० ॥</l>
        </lg>
        <lg xml_id="NshdCrt.20.31">
          <l>पूर्णयैव द्विलोचन्या सैषालीरवलोकते ।</l>
          <l>द्राग्दृगन्ताणुना मां तु मन्तुमन्तमिवेक्षते ॥ ३१ ॥</l>
        </lg>
        <lg xml_id="NshdCrt.20.32">
          <l>न लोकते यथेदानीं मामियं तेन कल्पये ।</l>
          <l>योऽहं दूत्येऽनया दृष्टः सोऽपि व्यस्मारिषीडृशा ॥ ३२ ॥</l>
        </lg>
        <lg xml_id="NshdCrt.20.33">
          <l>रागं दर्शयते सैषा वयस्याः सूनृतामृतैः ।</l>
          <l>मम त्वमिति वक्तुं मां मौनिनी मानिनी पुनः ॥ ३३ ॥</l>
        </lg>
        <lg xml_id="NshdCrt.20.34">
          <l>कां नामन्त्रयते नाम नामग्राहमियं सखीम् ।</l>
          <l>कले नलेति नास्माकीं स्पृशत्याह्वां न जिह्वया ॥ ३४ ॥</l>
        </lg>
        <lg xml_id="NshdCrt.20.35">
          <l>अस्याः पीनस्तनव्याप्ते हृदयेऽस्मासु निर्दये ।</l>
          <l>अवकाशलवोऽप्यस्ति नात्र कुत्र बिभर्तु नः ॥ ३५ ॥</l>
        </lg>
        <lg xml_id="NshdCrt.20.36">
          <l>अधिगत्येदृगेतस्या हृदयं मृदुतामुचोः ।</l>
          <l>प्रतीम एव वैमुख्यं कुचयोर्युक्तवृत्तयोः ॥ ३६ ॥</l>
        </lg>
        <lg xml_id="NshdCrt.20.37">
          <l>इति मुद्रितकण्ठेऽस्मिन्सोल्लुण्ठमभिधाय ताम् ।</l>
          <l>दमयन्तीमुखाधीतस्मितयाऽसौ तया जगे ॥ ३७ ॥</l>
        </lg>
        <lg xml_id="NshdCrt.20.38">
          <l>भावितेयं त्वया साधु नवरागा खलु त्वयि ।</l>
          <l>चिरंतनानुरागार्हं वर्तते नः सखीः प्रति ॥ ३८ ॥</l>
        </lg>
        <lg xml_id="NshdCrt.20.39">
          <l>स्मरशास्त्रविदा सेयं नवोढा नस्त्वया सखी ।</l>
          <l>कथं संभुज्यते बाला कथम्स्मासु भाषताम् ॥ ३९ ॥</l>
        </lg>
        <lg xml_id="NshdCrt.20.40">
          <l>नासत्यवदनं देव त्वां गायन्ति जगन्ति यम् ।</l>
          <l>प्रिया तस्य सरूपा स्यादन्यथालपना न ते ॥ ४० ॥</l>
        </lg>
        <lg xml_id="NshdCrt.20.41">
          <l>मनोभूरस्ति चित्तेऽस्याः किंतु देव त्वमेव सः ।</l>
          <l>त्वदवस्थितिभूर्यस्मान्मनः सख्या दिवानिशम् ॥ ४१ ॥</l>
        </lg>
        <lg xml_id="NshdCrt.20.42">
          <l>सतस्तेऽथ सखीचित्ते प्रतिच्छाया स मन्मथह् ।</l>
          <l>त्वयास्य समरूपत्वमतनोरन्यथा कथम् ॥ ४२ ॥</l>
        </lg>
        <lg xml_id="NshdCrt.20.43">
          <l>कः स्मरः कस्त्वमत्रेति संदेहे शोभयोभयोः ।</l>
          <l>त्वय्येवार्थितया सेयं धत्ते चित्तेऽथवा युवाम् ॥ ४३ ॥</l>
        </lg>
        <lg xml_id="NshdCrt.20.44">
          <l>त्वयि न्यस्तस्य चित्तस्य दुराकर्षत्वदर्शनात् ।</l>
          <l>शाङ्कया पङ्कजाक्षी त्वां दृगंशेन स्पृशत्यसौ ॥ ४४ ॥</l>
        </lg>
        <lg xml_id="NshdCrt.20.45">
          <l>विलोकनात्प्रभृत्यस्या लग्न एवासि चक्षुषोः ।</l>
          <l>स्वेनालोकय शङ्का चेत्प्रत्ययः परवाचि कः ॥ ४५ ॥</l>
        </lg>
        <lg xml_id="NshdCrt.20.46">
          <l>परीरम्भेऽनयारभ्य कुचकुङ्कुमसंक्रमम् ।</l>
          <l>त्वयि मे हृदयस्यैवं राग इत्युदितैव वाक् ॥ ४६ ॥</l>
        </lg>
        <lg xml_id="NshdCrt.20.47">
          <l>मनसायं भवन्नामकामसूक्तजपव्रती ।</l>
          <l>अक्षसूत्रं सखीकण्ठश्चुम्बत्येकावलिच्छलात् ॥ ४७ ॥</l>
        </lg>
        <lg xml_id="NshdCrt.20.48">
          <l>अध्यासिते वयस्याया भवता महता हृदि ।</l>
          <l>स्तनावन्तरसंमान्तौ निष्क्रान्तौ ब्रूमहे बहिः ॥ ४८ ॥</l>
        </lg>
        <lg xml_id="NshdCrt.20.49">
          <l>कुचौ दोषोज्झितावस्याः पीडितौ व्रणितौ त्वया ।</l>
          <l>कथं दर्शयतामास्यं बृहन्तावावृतौ ह्रिया ॥ ४९ ॥</l>
        </lg>
        <lg xml_id="NshdCrt.20.50">
          <l>इत्यसौ कलया सूक्तैः सिक्तः पीयूषवर्षिभिः ।</l>
          <l>ईदृगेवेति पप्रच्छ प्रियामुन्नमिताननाम् ॥ ५० ॥</l>
        </lg>
        <lg xml_id="NshdCrt.20.51">
          <l>बभौ च प्रेयसीवक्त्रं पत्युरुन्नमयन्करः ।</l>
          <l>चिरेण लब्धसंधानमरविन्दमिवेन्दुना ॥ ५१ ॥</l>
        </lg>
        <lg xml_id="NshdCrt.20.52">
          <l>ह्रीणा च स्मयमाना च नमयन्ती पुनर्मुखम् ।</l>
          <l>दमयन्ती मुदे पत्युरुच्चैरप्यभवत्तदा ॥ ५२ ॥</l>
        </lg>
        <lg xml_id="NshdCrt.20.53">
          <l>भूयोऽपि भूपतिस्तस्याः सखीमाह स्म सस्मितम् ।</l>
          <l>परिहासविलासाय स्पृहयालुः सहप्रियः ॥ ५३ ॥</l>
        </lg>
        <lg xml_id="NshdCrt.20.54">
          <l>क्षन्तुं मन्तुं दिनस्यास्य वयस्येयं व्यवस्यतात् ।</l>
          <l>निशीव निशिधात्वर्थं यदाचरति नात्र नः ॥ ५४ ॥</l>
        </lg>
        <lg xml_id="NshdCrt.20.55">
          <l>दिनेनास्या नुखस्येन्दुः सखा यदि तिरस्कृतः ।</l>
          <l>तत्कृता शतपत्त्राणां तन्मित्त्राणामपि श्रियः ॥ ५५ ॥</l>
        </lg>
        <lg xml_id="NshdCrt.20.56">
          <l>लज्जितानि जितान्येव मयि क्रीडितयाऽनया ।</l>
          <l>प्रत्यावृत्तानि तत्तानि पृच्छ संप्रति कं प्रति ॥ ५६ ॥</l>
        </lg>
        <lg xml_id="NshdCrt.20.57">
          <l>निशि दष्टाधरायापि सैषा मह्यं न रुष्यतु ।</l>
          <l>क्व फलं दशते बिम्बीलता कीराय कुप्यति ॥ ५७ ॥</l>
        </lg>
        <lg xml_id="NshdCrt.20.58">
          <l>सृणीपदसुचिह्ना श्रीश्चोरिता कुम्भिकुम्भयोः ।</l>
          <l>पश्यैतस्याः कुचाभ्यां तन्नृपस्तौ पीडयानि न ॥ ५८ ॥</l>
        </lg>
        <lg xml_id="NshdCrt.20.59">
          <l>अधरामृतपानेन ममास्यमपराध्यतु ।</l>
          <l>मूर्ध्ना किमपराद्धं यः पादौ नाप्नोति चुम्बितुम् ॥ ५९ ॥</l>
        </lg>
        <lg xml_id="NshdCrt.20.60">
          <l>अपराद्धं भवद्वाणीश्राविणा पृच्छ किं मया ।</l>
          <l>वीणाह परुषं यन्मां कलकण्ठी च निष्ठुरम् ॥ ६० ॥</l>
        </lg>
        <lg xml_id="NshdCrt.20.61">
          <l>सेयमालिजने स्वस्य त्वयि विश्वस्य भाषताम् ।</l>
          <l>ममताऽनुमताऽस्मासु पुनः प्रस्मर्यते कुतः ॥ ६१ ॥</l>
        </lg>
        <lg xml_id="NshdCrt.20.62">
          <l>अथोपवदने भैम्याः स्वकर्णोपनयच्छलात् ।</l>
          <l>संनिधाप्य श्रुतौ तस्या निजास्यं सा जगाद ताम् ॥ ६२ ॥</l>
        </lg>
        <lg xml_id="NshdCrt.20.63">
          <l>अहो मयि रहोवृत्तं धूर्ते किमपि नाभ्यधाः ।</l>
          <l>आस्स्व सभ्यमिमं तत्ते भूपमेवाभिधापये ॥ ६३ ॥</l>
        </lg>
        <lg xml_id="NshdCrt.20.64">
          <l>स्मरशास्त्रमधीयाना शिक्षितासि मयैव यम् ।</l>
          <l>अगोऽपि सोऽपि कृत्वा किं दाम्पत्यव्यत्ययस्त्वया ॥ ६४ ॥</l>
        </lg>
        <lg xml_id="NshdCrt.20.65">
          <l>मौनिन्यामेव सा तस्यां तदुक्तीरिव शृण्वती ।</l>
          <l>वादं वादं मुहुश्चक्रे हुंहुमित्यन्तरान्तरा ॥ ६५ ॥</l>
        </lg>
        <lg xml_id="NshdCrt.20.66">
          <l>अथासावभिसृत्यास्था रतिप्रागल्भ्यशंसिनी ।</l>
          <l>सख्या लीलाम्बुजाघातमनुभूयालपन्नृपम् ॥ ६६ ॥</l>
        </lg>
        <lg xml_id="NshdCrt.20.67">
          <l>दृष्टं दृष्टं महाराज त्वदर्थाभ्यर्थनकुधा ।</l>
          <l>यत्ताडयति मामेवं यद्वा तर्जयति भ्रुवा ॥ ६७ ॥</l>
        </lg>
        <lg xml_id="NshdCrt.20.68">
          <l>वदत्यचिह्नि चिह्नेन त्वया केनैष नैषधः ।</l>
          <l>शङ्के शक्रः स्वयं कृत्वा मायामायातवानियम् ॥ ६८ ॥</l>
        </lg>
        <lg xml_id="NshdCrt.20.69">
          <l>स्वर्णदीस्वर्णपद्मिन्याः पद्मदानं निदानताम् ।</l>
          <l>नयतीयं त्वदिन्द्रत्वे दिवश्चागमनं च ते ॥ ६९ ॥</l>
        </lg>
        <lg xml_id="NshdCrt.20.70">
          <l>भाषते नैषधच्छायामायामायि मया हरेः ।</l>
          <l>आह चाहमहल्यायां तस्याकर्णितदुर्नया ॥ ७० ॥</l>
        </lg>
        <lg xml_id="NshdCrt.20.71">
          <l>संभावयति वैदर्भी दर्भाग्राभमतिस्तव ।</l>
          <l>जम्भारित्वं कराम्भोजाद्दम्भोलिपरिरम्भिणः ॥ ७१ ॥</l>
        </lg>
        <lg xml_id="NshdCrt.20.72">
          <l>अनन्यसाक्षिकाः साक्षात्तदाख्याय रहःक्रियाः ।</l>
          <l>शङ्कातङ्कं तुदैतस्या यदि त्वं तत्त्वनैषधः ॥ ७२ ॥</l>
        </lg>
        <lg xml_id="NshdCrt.20.73">
          <l>इति तत्सुप्रयुक्तत्वनिह्नुतीकृतकैतवाम् ।</l>
          <l>वाचमाकर्ण्य तद्भावे संशयालुः शशंस सः ॥ ७३ ॥</l>
        </lg>
        <lg xml_id="NshdCrt.20.74">
          <l>स्मरसि छद्मनिद्रालुर्मया नाभौ शयार्पणात् ।</l>
          <l>यदानन्दोल्लसल्लोमा पद्मनाभीभविष्यसि ॥ ७४ ॥</l>
        </lg>
        <lg xml_id="NshdCrt.20.75">
          <l>आनासि ह्रीभयव्यग्रा यन्नवे मन्मथोत्सवे ।</l>
          <l>सामिभुक्तैव मुक्तासि मृद्वि खेदभयान्मया ॥ ७५ ॥</l>
        </lg>
        <lg xml_id="NshdCrt.20.76">
          <l>स्मर जित्वाजिमेतस्त्वां करे मत्पदधाविनि ।</l>
          <l>अङ्गुलीयुगयोगेन यदाश्लिक्षं जने घने ॥ ७६ ॥</l>
        </lg>
        <lg xml_id="NshdCrt.20.77">
          <l>वेत्थ मानेपि मत्त्यागदूनां स्वं मां च यन्मिथः ।</l>
          <l>मद्दृष्टालिख्य पश्यन्ती व्यबाधा रेखयाऽन्तरा ॥ ७७ ॥</l>
        </lg>
        <lg xml_id="NshdCrt.20.78">
          <l>प्रस्मृतं न त्वया तावद्यन्मोहनविमोहितः ।</l>
          <l>अतृप्तोऽधरपानेषु रसनामपिबं तव ॥ ७८ ॥</l>
        </lg>
        <lg xml_id="NshdCrt.20.79">
          <l>त्वत्कुचार्द्रनखाङ्कस्य मुद्रामालिङ्गनोत्थिताम् ।</l>
          <l>स्मरेः स्वहृदि यत्स्मेरसखीः शिल्पं तवाब्रवम् ॥ ७९ ॥</l>
        </lg>
        <lg xml_id="NshdCrt.20.80">
          <l>त्वयान्याः क्रीडयन्मध्येमधुगोष्ठि रुषेक्षितः ।</l>
          <l>वेत्सि तासां पुरो मूर्ध्ना त्वत्पादे यत्किलास्खलम् ॥ ८० ॥</l>
        </lg>
        <lg xml_id="NshdCrt.20.81">
          <l>वेत्थ मय्यागते प्रोष्य यत्त्वां पश्यति हार्दिनि ।</l>
          <l>अचुम्बीरालिमालिङ्ग्य तस्यां केलिमुदा किल ॥ ८१ ॥</l>
        </lg>
        <lg xml_id="NshdCrt.20.82">
          <l>जागर्ति तत्र संस्कारः स्वमुखाद्भवदानने ।</l>
          <l>विक्षिप्यायाचिषं यत्ता न्यायात्ताम्बूलफालिकाः ॥ ८२ ॥</l>
        </lg>
        <lg xml_id="NshdCrt.20.83">
          <l>चित्ते तदस्ति कच्चित्ते नखजं यत्क्रुधा क्षतम् ।</l>
          <l>प्राग्भावाधिगमागस्स्थे त्वया शम्बाकृतं क्षतम् ॥ ८३ ॥</l>
        </lg>
        <lg xml_id="NshdCrt.20.84">
          <l>स्वदिग्विनिमयेनैव निशि पार्श्वविवर्तिनोः ।</l>
          <l>स्वप्नेष्वप्यस्तवैमुख्ये सख्ये सौख्यं स्मरावयोः ॥ ८४ ॥</l>
        </lg>
        <lg xml_id="NshdCrt.20.85">
          <l>क्षणं प्राप्य सदस्येव नृणां विमनितेक्षणम् ।</l>
          <l>दर्शिताधरमद्दंशा ध्याय यन्मामतर्जयः ॥ ८५ ॥</l>
        </lg>
        <lg xml_id="NshdCrt.20.86">
          <l>तथावलोक्य लीलाब्जनालभ्रमणविभ्रमात् ।</l>
          <l>करौ योजयताध्ये(धी)हि यन्मयासि प्रसादिता ॥ ८६ ॥</l>
        </lg>
        <lg xml_id="NshdCrt.20.87">
          <l>ताम्बूलदानमन्यस्तकरजं करपङ्कजे ।</l>
          <l>मम न स्मरसि प्रायस्तव नैव स्मरामि तत् ॥ ८७ ॥</l>
        </lg>
        <lg xml_id="NshdCrt.20.88">
          <l>तदध्ये (धी) हि मृषोद्यं मां हित्वा यत्त्वं गता सखीः ।</l>
          <l>तत्रापि मे गतस्याग्रे लीलयैवाच्छिनस्तृणम् ॥ ८८ ॥</l>
        </lg>
        <lg xml_id="NshdCrt.20.89">
          <l>स्मरसि प्रेय्सि प्रायो यद्द्वितीयरतासहा ।</l>
          <l>शुचिरात्रीत्युपालब्धा त्वं मयापिकनादिनी ॥ ८९ ॥</l>
        </lg>
        <lg xml_id="NshdCrt.20.90">
          <l>भुञ्जानस्य नवं निम्बं परिवेविषती मधौ ।</l>
          <l>सपत्नीष्वपि मे रागं संभाव्य स्वरुषः स्मरेः ॥ ९० ॥</l>
        </lg>
        <lg xml_id="NshdCrt.20.91">
          <l>स्मर शार्करमास्वाद्य त्वया राद्धमिति स्तुवन् ।</l>
          <l>स्वनिन्दारोषरक्तात्तु यदभैषं तवाधरात् ॥ ९१ ॥</l>
        </lg>
        <lg xml_id="NshdCrt.20.92">
          <l>मुखादारभ्य नाभ्यन्तं चुम्बं चुम्बमतृप्तवान् ।</l>
          <l>न प्रापं चुम्बितुं यत्ते धन्या तच्चुम्बतु स्मृतिः ॥ ९२ ॥</l>
        </lg>
        <lg xml_id="NshdCrt.20.93">
          <l>कमपि स्मरकेलिं तं स्मर यत्र भवन्निति ।</l>
          <l>मया विहितसंबुद्धिर्वीडिता स्मितवत्यसि ॥ ९३ ॥</l>
        </lg>
        <lg xml_id="NshdCrt.20.94">
          <l>नीलदाचिबुकं यत्र मदाक्तेन श्रमाम्बुना ।</l>
          <l>स्मर हारमणौ दृष्टं स्वमास्यं तत्क्षणोचितम् ॥ ९४ ॥</l>
        </lg>
        <lg xml_id="NshdCrt.20.95">
          <l>स्मर तन्नखमत्रोरौ कस्तेधा(दा)दिति ते मृषा ।</l>
          <l>ह्रीदैवतमलुम्पं यद्व्रतं रतपरोक्षणम् ॥ ९५ ॥</l>
        </lg>
        <lg xml_id="NshdCrt.20.96">
          <l>वनकेलौ स्मराश्वत्थदलं भूपतितं प्रति ।</l>
          <l>देहि मह्यमुदस्येति मद्गिरा व्रीडितासि यत् ॥ ९६ ॥</l>
        </lg>
        <lg xml_id="NshdCrt.20.97">
          <l>इति तस्या रहस्यानि प्रिये शंसति सान्तरा ।</l>
          <l>पाणिभ्यां पिदधे सख्याः श्रवसी ह्रीवशीकृता ॥ ९७ ॥</l>
        </lg>
        <lg xml_id="NshdCrt.20.98">
          <l>कर्णौ पीडयती सख्या वीक्ष्य नेत्रासितोत्पले ।</l>
          <l>अप्यपीडयतां भैमीकरकोकनदे तु (नु) तौ ॥ ९८ ॥</l>
        </lg>
        <lg xml_id="NshdCrt.20.99">
          <l>तत्प्रविष्टं सखीकर्णौ पत्युरालपितं ह्रिया ।</l>
          <l>पिदधाविव वैदर्भी स्वरहस्याभिसंधिना ॥ ९९ ॥</l>
        </lg>
        <lg xml_id="NshdCrt.20.100">
          <l>तमालोक्य प्रियाकेलिं नले सोत्प्रासहासिनि ।</l>
          <l>आरात्तत्त्वमबुद्ध्वापि सख्यः सिष्मियिरेऽपराः ॥ १०० ॥</l>
        </lg>
        <lg xml_id="NshdCrt.20.101">
          <l>दम्पत्योरुपरि प्रीत्या ता धराप्सरसस्तयोः ।</l>
          <l>ववृषुः स्मितपुष्पाणि सुरभीणि मुखानिलैः ॥ १०१ ॥</l>
        </lg>
        <lg xml_id="NshdCrt.20.102">
          <l>तदास्यहसिताज्जातं स्मितमासामभासत ।</l>
          <l>आलोकादिव शीतांशोः कुमुदश्रेणिजृम्भणम् ॥ १०२ ॥</l>
        </lg>
        <lg xml_id="NshdCrt.20.103">
          <l>प्रत्यभिज्ञाय विज्ञाथ स्वरं हासविकस्वरम् ।</l>
          <l>सख्यास्तासु स्वपक्षायाः कला जातबलाऽजनि ॥ १०३ ॥</l>
        </lg>
        <lg xml_id="NshdCrt.20.104">
          <l>साहूयोच्चैरथोचे तामेहि स्वर्गेण वञ्चिते ।</l>
          <l>पिब वाणी सुधावेणीर्नृपचन्द्रस्य सुन्दरि ॥ १०४ ॥</l>
        </lg>
        <lg xml_id="NshdCrt.20.105">
          <l>साशृणोत्तस्य वाग्भागमनत्यासत्तिमत्यपि ।</l>
          <l>कल्पग्रामाल्पनिर्घोषं बदरीव कृशोदरी ॥ १०५ ॥</l>
        </lg>
        <lg xml_id="NshdCrt.20.106">
          <l>अथ स्वपृष्ठनिष्ठायाः शृण्वत्या निषधाभिधाः ।</l>
          <l>नलमौलिमणौ तस्या भावमाकलयत्कला ॥ १०६ ॥</l>
        </lg>
        <lg xml_id="NshdCrt.20.107">
          <l>प्रतिबिम्बेक्षितैः सख्या मुखाकूतैः कृतानुमा ।</l>
          <l>तद्द्रीडाद्यनुकुर्वाणा शृण्वतीवान्वमायि सा ॥ १०७ ॥</l>
        </lg>
        <lg xml_id="NshdCrt.20.108">
          <l>कारं कारं तथाकारमूचे साऽशृणवंतमाम् ।</l>
          <l>मिथ्या वेत्थ गिरश्चैतद्व्यर्थाः स्युर्मम देवताः ॥ १०८ ॥</l>
        </lg>
        <lg xml_id="NshdCrt.20.109">
          <l>मत्कर्णभूषणानां तु राजन्निबिडपीडनात् ।</l>
          <l>व्यथिष्यमाणपाणिस्ते निषेद्धुमुचिता प्रिया ॥ १०९ ॥</l>
        </lg>
        <lg xml_id="NshdCrt.20.110">
          <l>इति सा मोचयांचक्रे कर्णौ सख्याः करग्रहात् ।</l>
          <l>पत्युराश्रवतां यान्त्यामुधायासनिषेधिनः ॥ ११० ॥</l>
        </lg>
        <lg xml_id="NshdCrt.20.111">
          <l>श्रुतिसंरोधजध्वानसंततिच्छेदतालताम् ।</l>
          <l>जगाम झटिति त्यागस्वनस्तत्कर्णयोस्ततः ॥ १११ ॥</l>
        </lg>
        <lg xml_id="NshdCrt.20.112">
          <l>सापसृत्य कियद्दूरं मुमुदे सिष्मिये ततः ।</l>
          <l>इदं च तां सखीमेत्य ययाचे काकुभिः कला ॥ ११२ ॥</l>
        </lg>
        <lg xml_id="NshdCrt.20.113">
          <l>अभिधास्ये रहस्यं ते यदश्रावि मयानयोः ।</l>
          <l>वर्णयाकर्णितं मह्यमेह्यालि विनिमीयताम् ॥ ११३ ॥</l>
        </lg>
        <lg xml_id="NshdCrt.20.114">
          <l>वयस्याभ्यर्थनेनास्याः प्राक्कूटश्रूतिनाटने ।</l>
          <l>विस्मितौ कुरुतः स्मैतौ दम्पती कम्पितं शिरः ॥ ११४ ॥</l>
        </lg>
        <lg xml_id="NshdCrt.20.115">
          <l>तथालिमालपन्तीं तामभ्यधान्निषधाधिपः ।</l>
          <l>आस्स्व तद्वञ्चितौ स्वश्चेन्मिथ्याशपथसाहसात् ॥ ११५ ॥</l>
        </lg>
        <lg xml_id="NshdCrt.20.116">
          <l>प्रत्यालापीत्कलापीमं कलङ्कः शङ्कितः कुतः ।</l>
          <l>प्रियापरिजनोक्तस्य त्वयैवाद्य मृषोद्यता ॥ ११६ ॥</l>
        </lg>
        <lg xml_id="NshdCrt.20.117">
          <l>सत्यं खलु तदाश्रौषां परं गुमुगुमारवम् ।</l>
          <l>शृणोमीत्येव चावोचं नतु त्वद्वाचमित्यपि ॥ ११७ ॥</l>
        </lg>
        <lg xml_id="NshdCrt.20.118">
          <l>आमन्त्र्य तेन देव त्वां तद्वैयर्थ्यं समर्थये ।</l>
          <l>शपथः कर्कशोदर्कः सत्यं सत्योपि दैवतः ॥ ११८ ॥</l>
        </lg>
        <lg xml_id="NshdCrt.20.119">
          <l>असंभोगकथारम्भैर्वञ्चयेथे कथं नु माम् ।</l>
          <l>हन्त सेयमनर्हन्ती यन्न विप्रलभे युवाम् ॥ ११९ ॥</l>
        </lg>
        <lg xml_id="NshdCrt.20.120">
          <l>कर्णे कर्णे ततः सख्यौ श्रुतमाचख्यतुर्मिथः ।</l>
          <l>मुहुर्विस्मयमाने च स्मयमाने च ते बहु ॥ १२० ॥</l>
        </lg>
        <lg xml_id="NshdCrt.20.121">
          <l>अथाख्यायि कलासख्या कुप्य मे दमयन्ति मा ।</l>
          <l>कर्णाद्द्वितीयतोऽप्यस्याः संगोप्यैव यदब्रवम् ॥ १२१ ॥</l>
        </lg>
        <lg xml_id="NshdCrt.20.122">
          <l>प्रियः प्रियामथाचष्ट दृष्टं कपटपाटवम् ।</l>
          <l>वयस्ययोरिदं तेऽस्मान्मा सखीष्वेव विश्वसीः ॥ १२२ ॥</l>
        </lg>
        <lg xml_id="NshdCrt.20.123">
          <l>आलापि कलयापीयं पतिर्नालपति क्वचित् ।</l>
          <l>रहस्येऽसौ रहस्यं तत्सभ्ये विस्रभ्यमीदृशि ॥ १२३ ॥</l>
        </lg>
        <lg xml_id="NshdCrt.20.124">
          <l>इति व्युत्तिष्ठमानायां तस्यामूचे नलः प्रियाम् ।</l>
          <l>भण भैमि बहिः कुर्वे दुर्विनीते गृहादमुम् ॥ १२४ ॥</l>
        </lg>
        <lg xml_id="NshdCrt.20.125">
          <l>शिरःकम्पानुमत्याथ सुदत्या प्रीणितः प्रियः ।</l>
          <l>चुलुकं तुच्छमुत्सर्प्य सख्योः सलिलमक्षिपत् ॥ १२५ ॥</l>
        </lg>
        <lg xml_id="NshdCrt.20.126">
          <l>तच्चित्रदत्ताचित्ताभ्यामुच्चैः सिचयसेचनम् ।</l>
          <l>ताभ्यामलिम्भि दूरेऽपि नलेच्छापूरिभिर्जलैः ॥ १२६ ॥</l>
        </lg>
        <lg xml_id="NshdCrt.20.127">
          <l>वरेण वरुणस्यायं सुलभैरम्भसां भरैः ।</l>
          <l>एतयोः स्तिमितीचक्रे हृदयं विस्मयैरपि ॥ १२७ ॥</l>
        </lg>
        <lg xml_id="NshdCrt.20.128">
          <l>तेनापि नापसर्पन्त्यौ दमयन्तीमयं ततः ।</l>
          <l>हर्षेणादर्शयत्पश्य नन्विमे तन्वि मे पुरः ॥ १२८ ॥</l>
        </lg>
        <lg xml_id="NshdCrt.20.129">
          <l>क्लिन्नीकृत्याम्भसा वस्त्रं जैनप्रव्रजितीकृते ।</l>
          <l>सख्यौ सक्षौमभावेऽपि निर्विघ्नस्तनदर्शने ॥ १२९ ॥</l>
        </lg>
        <lg xml_id="NshdCrt.20.130">
          <l>अम्बुनः शम्बरत्वेन मायैवाविरभूदियम् ।</l>
          <l>यत्पटावृतमप्यङ्गमनयोः कथयत्यदः ॥ १३० ॥</l>
        </lg>
        <lg xml_id="NshdCrt.20.131">
          <l>वाससो वाम्बरत्वेन दृश्यतेयमुपागमत् ।</l>
          <l>चारुहारमणिश्रेणितारवीक्षणलक्षणा ॥ १३१ ॥</l>
        </lg>
        <lg xml_id="NshdCrt.20.132">
          <l>ते निरीक्ष्य निजावस्थां ह्रीणे निर्ययतुस्ततः ।</l>
          <l>तयोर्वीक्षारसात्सख्यः सर्वां निश्चक्रमुः क्रमात् ॥ १३२ ॥</l>
        </lg>
        <lg xml_id="NshdCrt.20.133">
          <l>ता बहिर्भूय वैदर्भीमूचुर्नीतावधीतिनि ।</l>
          <l>उपेक्ष्ये ते पुनः सख्यौ मर्मज्ञे नाधुनाप्यमू ॥ १३३ ॥</l>
        </lg>
        <lg xml_id="NshdCrt.20.134">
          <l>उच्चैरूचेऽथ ता राजा सखीयमिदमाह वः ।</l>
          <l>श्रुतं मर्म ममैताभ्यां दृष्टं तत्तु मयानयोः ॥ १३४ ॥</l>
        </lg>
        <lg xml_id="NshdCrt.20.135">
          <l>मद्विरोधितयोर्वाचि न श्रद्धातव्यमेतयोः ।</l>
          <l>अभ्यषिञ्चदिमे मायामिथ्यासिंहासने विधिः ॥ १३५ ॥</l>
        </lg>
        <lg xml_id="NshdCrt.20.136">
          <l>घौतेऽपि कीर्तिधाराभिश्चरिते चारुणि द्विषः ।</l>
          <l>मृषामषीलवैर्लक्ष्म लेखितुं के न शिल्पिनः ॥ १३६ ॥</l>
        </lg>
        <lg xml_id="NshdCrt.20.137">
          <l>ते सख्यावाचचक्षाते न किंचिद् ब्रूवहे बहु ।</l>
          <l>वक्ष्यावस्तत्परं यस्मै सर्वा निर्वासिता वयम् ॥ १३७ ॥</l>
        </lg>
        <lg xml_id="NshdCrt.20.138">
          <l>स्थापत्यैर्न स्म वित्तस्ते वर्षीयस्त्वचलत्करैः ।</l>
          <l>कृतामपि तथावाचि करकम्पेन वारणाम् ॥ १३८ ॥</l>
        </lg>
        <lg xml_id="NshdCrt.20.139">
          <l>अपयातमितो धृष्टे धिग्वामश्लीलशीलताम् ।</l>
          <l>इत्युक्ते चोक्तवन्तश्च व्यतिद्राते स्म ते भिया ॥ १३९ ॥</l>
        </lg>
        <lg xml_id="NshdCrt.20.140">
          <l>आह स्म तद्गिरा ह्रीणां प्रियां नतमुखीं नलः ।</l>
          <l>ईदृग्भण्डसखी कापि निस्त्रपा न मनागपि ॥ १४० ॥</l>
        </lg>
        <lg xml_id="NshdCrt.20.141">
          <l>अहो नापत्रपाकं ते जातरूपमिदं मुखम् ।</l>
          <l>नातितापार्जनेऽपि स्यादितो दुर्वर्णनिर्गमः ॥ १४१ ॥</l>
        </lg>
        <lg xml_id="NshdCrt.20.142">
          <l>तामथैष हृदि न्यस्य ददौ तल्पतले तनुम् ।</l>
          <l>निमिष्य च तदीयाङ्गसौकुमार्यमसिस्वदत् ॥ १४२ ॥</l>
        </lg>
        <lg xml_id="NshdCrt.20.143">
          <l>न्यस्य तस्याः कुचद्वन्द्वे मध्येनीवि निवेश्य च ।</l>
          <l>स पाणेः सफलं चक्रे तत्करग्रहणश्रमम् ॥ १४३ ॥</l>
        </lg>
        <lg xml_id="NshdCrt.20.144">
          <l>स्थापितामुपरि स्वस्य तां हृदा स मुदा वहन् ।</l>
          <l>तदुद्वहनकर्तृत्वमाचष्ट स्पष्टमात्मनः ॥ १४४ ॥</l>
        </lg>
        <lg xml_id="NshdCrt.20.145">
          <l>स्विद्यत्कराङ्गुलीलुप्तकस्तूरीलेपमुद्रया ।</l>
          <l>पूत्कार्यपीडनौ चक्रे स सखीषु प्रियास्तनौ ॥ १४५ ॥</l>
        </lg>
        <lg xml_id="NshdCrt.20.146">
          <l>तत्कुचे नखमारोप्य चमत्कुर्वंस्तयेक्षितः ।</l>
          <l>सोऽवादीत्तां हृदिस्थं ते किं मामभिनदेष न ॥ १४६ ॥</l>
        </lg>
        <lg xml_id="NshdCrt.20.147">
          <l>अहो अनौचितीयं ते हृदि शुद्धेऽप्यशुद्धवत् ।</l>
          <l>अङ्कः खलैरिवाकल्पि नखैस्तीक्ष्णमुखैर्मम ॥ १४७ ॥</l>
        </lg>
        <lg xml_id="NshdCrt.20.148">
          <l>यच्चुम्बति नितम्बोरु यदालिङ्गति च स्तनौ ।</l>
          <l>भुङ्क्ते गुणमयं तत्ते वासः शुभदशोचितम् ॥ १४८ ॥</l>
        </lg>
        <lg xml_id="NshdCrt.20.149">
          <l>लीनचीनांशुकं स्वेदि दरालोक्यं विलोकयन् ।</l>
          <l>तन्नितम्बं स निश्वस्य निनिन्द दिनदीर्घताम् ॥ १४९ ॥</l>
        </lg>
        <lg xml_id="NshdCrt.20.150">
          <l>देशमेव ददंशासौ प्रियादन्तच्छदान्तिकम् ।</l>
          <l>चकाराधरपानस्य तत्रैवालीकचापलम् ॥ १५० ॥</l>
        </lg>
        <lg xml_id="NshdCrt.20.151">
          <l>न क्षमे चपलापाङ्गि सोढुं स्मरशरव्यथाम् ।</l>
          <l>तत्प्रसीद प्रसीदेति स तां प्रीतामकोपयत् ॥ १५१ ॥</l>
        </lg>
        <lg xml_id="NshdCrt.20.152">
          <l>नेत्रे निषधनाथस्य प्रियाया वदनाम्बुजम् ।</l>
          <l>ततः स्तनतटौ ताभ्यां जघनं घनमीयतुः ॥ १५२ ॥</l>
        </lg>
        <lg xml_id="NshdCrt.20.153">
          <l>इत्यधीरतया तस्य हठवृत्तिविशङ्किनी ।</l>
          <l>झटित्युत्थाय सोत्कण्ठमसावन्वसरत्सखीः ॥ १५३ ॥</l>
        </lg>
        <lg xml_id="NshdCrt.20.154">
          <l>न्यवारीव यथाशक्ति स्पन्दं मन्दं वितन्वता ।</l>
          <l>भैमीकुचनितम्बेन नलसंभोगलोभिना ॥ १५४ ॥</l>
        </lg>
        <lg xml_id="NshdCrt.20.155">
          <l>अपि श्रोणिभरस्वैरां धर्तुं तामशकन्न सः ।</l>
          <l>तदङ्गसङ्गजस्तम्भो गजस्तम्भोरुदोरपि ॥ १५५ ॥</l>
        </lg>
        <lg xml_id="NshdCrt.20.156">
          <l>आलिङ्ग्यालिङ्ग्य तन्वङ्गि मामित्यर्धगिरं प्रियम् ।</l>
          <l>स्मित्वा निवृत्य पश्यन्ती द्वारपारमगादसौ ॥ १५६ ॥</l>
        </lg>
        <lg xml_id="NshdCrt.20.157">
          <l>प्रियस्याप्रियमारभ्य तमन्तर्दूनयाऽनया ।</l>
          <l>शेके शालीनयालीभ्यो न गन्तुं न निवर्तितुम् ॥ १५७ ॥</l>
        </lg>
        <lg xml_id="NshdCrt.20.158">
          <l>अचकथदथ बन्दिसुन्दरी द्वाःसविधमुपेत्य नलाय मध्यमह्नः ।</l>
          <l>जय नृप दिनयौवनोष्मतप्ताप्लवनजलानि पिपासति क्षितिस्ते ॥ १५८ ॥</l>
        </lg>
        <lg xml_id="NshdCrt.20.159">
          <l>उपहृतमधिगङ्गमम्बु कम्बुच्छवि तव वाञ्छति केशभङ्गिसङ्गात् ।</l>
          <l>अनुभवितुमनन्तरं तरङ्गासमशमनस्वसृमिश्रभावशोभाम् ॥ १५९ ॥</l>
        </lg>
        <lg xml_id="NshdCrt.20.160">
          <l>तपति जगत एव मूर्ध्नि भूत्वा रविरधुना त्वमिवाद्भुतप्रतापः ।</l>
          <l>पुरमथनमुपास्य पश्य पुण्यैरधरितमेनमनन्तरं त्वदीयैः ॥ १६० ॥</l>
        </lg>
        <lg xml_id="NshdCrt.20.161">
          <l>आनन्दं हठमाहरन्निव हरध्यानार्चनादीक्षणस्यासत्तावपि भूपतिः प्रियतमाविच्छेदखेदालसः ।</l>
          <l>पक्षद्वारदिशं प्रति प्रति मुहुर्द्राङ्गिर्गतप्रेयसीप्रत्यासत्तिधिया दिशन्दृशमसौ निर्गन्तुमुत्तस्थिवान् ॥ १६१ ॥</l>
        </lg>
        <lg xml_id="NshdCrt.20.162">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>अन्याक्षुण्णरसप्रमेयभणितौ विंशस्तदीये महाकाव्येऽयं व्यगलन्नलस्य चरिते सर्गो निसर्गोज्ज्वलः ॥ १६२ ॥</l>
        </lg>
      </div>
      <div n="21" type="sarga">
        <head>एकविंश</head>
        <lg xml_id="NshdCrt.21.1">
          <l>तं विदर्भरमणीमणिसौधादुज्जिहानमनुदर्शितसेवैः ।</l>
          <l>अपर्णान्निजकरस्य नरेन्द्रैरात्मनः करदता पुनरूचे ॥ १ ॥</l>
        </lg>
        <lg xml_id="NshdCrt.21.2">
          <l>तस्य चीनसिचयैरपि बद्धा पद्धतिः पदयुगात्कठिनेति ।</l>
          <l>तां प्यधत्त शिरसां खलु माल्यैराजराजिरभितः प्रणमन्ती ॥ २ ॥</l>
        </lg>
        <lg xml_id="NshdCrt.21.3">
          <l>द्रागुपाह्रियत तस्य नृपैतद्दृष्टिदानबहुमानकृतार्थैः ।</l>
          <l>स्वस्य दिश्यमथ रत्नमपूर्वं यत्नकल्पितगुणाधिकचित्रम् ॥ ३ ॥</l>
        </lg>
        <lg xml_id="NshdCrt.21.4">
          <l>अङ्गुलीचलनलोचनभङ्गिभ्रूतरङ्गविनिवेदितदानम् ।</l>
          <l>रत्नमन्यनृपढौकितमन्ये तत्प्रसादमलभन्त नृपास्तत् ॥ ४ ॥</l>
        </lg>
        <lg xml_id="NshdCrt.21.5">
          <l>तानसौ कुशलसूनृतसेकैस्तर्पितानथ पितेव विसृज्य ।</l>
          <l>अस्त्रशस्त्रखुरलीषु विनिन्ये शैष्यकोपनमितानमितौजाः ॥ ५ ॥</l>
        </lg>
        <lg xml_id="NshdCrt.21.6">
          <l>मर्त्यदुष्प्रचरमस्त्रविचारं चारुशिष्यजनतामनुशिष्य ।</l>
          <l>स्वेदबिन्दुकितगोधिरधीरं स श्वसन्नभवदाप्लवनेच्छुः ॥ ६ ॥</l>
        </lg>
        <lg xml_id="NshdCrt.21.7">
          <l>यक्षकर्दममृदून्मृदिताङ्गं प्राक्कुरङ्गमदमीलितमौलिम् ।</l>
          <l>गन्धवार्भिरनुबन्धितभृङ्गैरङ्गना सिषिचुरुच्चकुचास्तम् ॥ ७ ॥</l>
        </lg>
        <lg xml_id="NshdCrt.21.8">
          <l>भृभृतं पृथुतपोघनमाप्तस्तं शुचिः स्नपयति स्म पुरोधाः ।</l>
          <l>संदधज्जलधरस्खलदोघस्तीर्थवारिलहरीरुपरिष्टात् ॥ ८ ॥</l>
        </lg>
        <lg xml_id="NshdCrt.21.9">
          <l>प्रेयसीकुचवियोगहविर्भुग्जन्मधूमविततीरिव बिभ्रत् ।</l>
          <l>स्नायिनः करसरोरुहयुग्मं तस्य गर्भधृतदर्भमराजत् ॥ ९ ॥</l>
        </lg>
        <lg xml_id="NshdCrt.21.10">
          <l>कल्प्यमानममुनाचमनाअर्थं गाङ्गमम्बु चुलुकोदरचुम्बि ।</l>
          <l>निर्मलत्वमिलितप्रतिबिम्बद्यामयच्छदुपनीय करे नु ॥ १ ॥</l>
        </lg>
        <lg xml_id="NshdCrt.21.11">
          <l>मुक्तमाप्य दमनस्य भगिन्या भूमिरात्मदयितं धृतरागा ।</l>
          <l>अङ्गमङ्गमनुकं परिरेभे तं मृदो जलमृदूर्गृहयालुम् ॥ ११ ॥</l>
        </lg>
        <lg xml_id="NshdCrt.21.12">
          <l>मूलमध्यशिखरस्थितवेधःशौरिशंभुकरकाङ्घ्रिशिरःस्थैः ।</l>
          <l>तस्य मूर्ध्नि चकरे शुचि दर्भैर्वारि वान्तमिव गाङ्गतरङ्गैः ॥ १२ ॥</l>
        </lg>
        <lg xml_id="NshdCrt.21.13">
          <l>प्राणमायतवतो जलमध्ये मञ्जिमानमभजन्मुखमस्य ।</l>
          <l>आपगापरिवृढोदरपूरे पूर्वकालमुषितस्य सितांशोः ॥ १३ ॥</l>
        </lg>
        <lg xml_id="NshdCrt.21.14">
          <l>मर्त्यलोकमदनः सदशत्वं बिभ्रदभ्रविशदद्युतितारम् ।</l>
          <l>अम्बरं परिदधे विधुमौलेः स्पर्धयेव दशदिग्वसनस्य ॥ १४ ॥</l>
        </lg>
        <lg xml_id="NshdCrt.21.15">
          <l>भीमजामनु चलत्प्रतिवेलं संयियंसुरिव राजऋषीन्द्रः ।</l>
          <l>आववार हृदयं न समन्तादुत्तरीयपरिवेषमिषेण ॥ १५ ॥</l>
        </lg>
        <lg xml_id="NshdCrt.21.16">
          <l>स्नानवारिघटराजदुरोजा गौरमृत्तिलकबिन्दुमुखेन्दुः ।</l>
          <l>केशशेषजलमौक्तिकदन्ता तं बभाज सुभगाप्लवनश्रीः ॥ १६ ॥</l>
        </lg>
        <lg xml_id="NshdCrt.21.17">
          <l>श्वैत्यशैत्यजलदैवतमन्त्रस्वादुताप्रमुदितां चतुरक्षीम् ।</l>
          <l>वीक्ष्य मोघधृतसौरभलोभं घ्राणमस्य सलिलघ्रमिवासीत् ॥ १७ ॥</l>
        </lg>
        <lg xml_id="NshdCrt.21.18">
          <l>राज्ञि भानुमदुपस्थितयेऽस्मिन्नात्तमम्बु किरति स्वकरेण ।</l>
          <l>भ्रान्तयः स्फुरति तेजसि चक्रुस्त्वष्टृतर्कुचलदर्कवितर्कम् ॥ १८ ॥</l>
        </lg>
        <lg xml_id="NshdCrt.21.19">
          <l>सम्यगस्य जपतः श्रुतिमन्त्राः संनिधानमभजन्त कराब्जे ।</l>
          <l>शुद्धबीजविशदस्फुटवर्णाः स्फाटिकाक्षवलयच्छलभाजः ॥ १९ ॥</l>
        </lg>
        <lg xml_id="NshdCrt.21.20">
          <l>पाणिपर्वणि यवः पुनराख्यद्देवतर्पणयवार्पणमस्य ।</l>
          <l>न्युप्यमानजलयोगितिलौघैः स द्विरुक्तकरकालतिलोऽभूत् ॥ २ ॥</l>
        </lg>
        <lg xml_id="NshdCrt.21.21">
          <l>पूतपाणिचरणः शुचिनोच्चैरध्वनानितरपादहतेन ।</l>
          <l>ब्रह्मचारिपरिचारि सुरार्चा वेश्म राजऋषिरेष विवेश ॥ २१ ॥</l>
        </lg>
        <lg xml_id="NshdCrt.21.22">
          <l>क्वापि यन्नभसि धूपजधूमैर्मेचकागुरुभवैर्भ्रमराणाम् ।</l>
          <l>भूयते स्म सुमनःसुमनःस्रग्दामधामपटले पटलेन ॥ २२ ॥</l>
        </lg>
        <lg xml_id="NshdCrt.21.23">
          <l>साङ्कुरेव रुचिपीततमा यैर्यैः पुरास्ति रजनी रजनीव ।</l>
          <l>ते धृआ वितरितुं त्रिदशेभ्यो यत्र हेमतिलका इव दीपाः ॥ २३ ॥</l>
        </lg>
        <lg xml_id="NshdCrt.21.24">
          <l>यत्र मौक्तिकमणेर्विरहेण प्रीतिकामधृतवह्निपदेन ।</l>
          <l>कङ्कुमेन परिपूरितमन्तः शुक्तयः शुशुभिरेऽनुभवन्त्यः ॥ २४ ॥</l>
        </lg>
        <lg xml_id="NshdCrt.21.25">
          <l>अङ्कचुम्बिधनचन्दनपङ्कं यत्र गारुडशिलाजममत्रम् ।</l>
          <l>प्राप केलिकवलीभवदिन्दोः सिंहिकासुतमुखस्य सुखानि ॥ २५ ॥</l>
        </lg>
        <lg xml_id="NshdCrt.21.26">
          <l>गर्भमैणमदकर्दमसान्द्रं भाजनानि रजतस्य भजन्ति ।</l>
          <l>यत्र साम्यमगमन्नमृतांशोरङ्करङ्कुकलुषीकृतकुक्षेः ॥ २६ ॥</l>
        </lg>
        <lg xml_id="NshdCrt.21.27">
          <l>उज्जिहानसुकृताङ्कुरशङ्का यत्र धर्मगहने खलु तेने ।</l>
          <l>भूरिशर्करकरम्भबलीनामालिभिः सुगतसौधसखानाम् ॥ २७ ॥</l>
        </lg>
        <lg xml_id="NshdCrt.21.28">
          <l>स्खर्वमाख्यदमरौघनिवासं पर्वतं क्वचन चम्पकसंपत् ।</l>
          <l>मल्लिकाकुसुमराशिरकाऋषीद्यत्र च स्फटिकसानुमनुच्चम् ॥ २८ ॥</l>
        </lg>
        <lg xml_id="NshdCrt.21.29">
          <l>स्वात्मनः प्रियमपि प्रति गुप्तिं कुर्वती कुलवधूमवजज्ञौ ।</l>
          <l>हृद्यदैवतनिवेद्यनिवेशाद्यत्र भूमिरवकाशदरिद्रा ॥ २९ ॥</l>
        </lg>
        <lg xml_id="NshdCrt.21.30">
          <l>यत्र कान्तकरपीडितनीलग्रावरश्मिचिकुरासु विरेजुः ।</l>
          <l>गातृमूर्धविधुतेरनुबिम्बात्कुट्टिमक्षितिषु कुट्टिमितानि ॥ ३० ॥</l>
        </lg>
        <lg xml_id="NshdCrt.21.31">
          <l>नैकवर्णमणिभूषणपूर्णे स क्षितीन्दुरनवद्यनिवेद्ये ।</l>
          <l>अध्यतिष्ठदमलं मणिपीठं तत्र चित्रसिचयोच्चयचारौ ॥ ३१ ॥</l>
        </lg>
        <lg xml_id="NshdCrt.21.32">
          <l>सम्यगर्चति नलेऽर्कमतूर्णं भक्तिगन्धिरमुनाकलि कर्णः ।</l>
          <l>श्रद्दधानहृदयप्रति चातः साम्बमम्बरमणिर्निरचैषीत् ॥ ३२ ॥</l>
        </lg>
        <lg xml_id="NshdCrt.21.33">
          <l>तत्तदर्यमरहस्यजपेषु स्रङ्नयः शयममुष्य बभाज ।</l>
          <l>रक्तिमानमिव शिक्षितुमुच्चै रक्तचन्दनजबीजसमाजः ॥ ३३ ॥</l>
        </lg>
        <lg xml_id="NshdCrt.21.34">
          <l>हेमनामकतरुप्रसवेन त्र्यम्बकस्तदुपकल्पितपूजः ।</l>
          <l>आत्तया युधि विजित्य रतीशं राजितः कुसुमकाहलयेव ॥ ३४ ॥</l>
        </lg>
        <lg xml_id="NshdCrt.21.35">
          <l>अर्चयन्हरकरं स्मितभाजा नागकेसरतरोः प्रसवेन ।</l>
          <l>सोयमापयदतिर्यगवाग्दिक्पालपाण्डुरकपालविभूषाम् ॥ ३५ ॥</l>
        </lg>
        <lg xml_id="NshdCrt.21.36">
          <l>नीलनीररुहमाल्यमयीं स न्यस्य तस्य गलनालविभूषाम् ।</l>
          <l>स्फाटिकीमपि तनुं निरमासीन्नीलकण्ठपदसान्वयतायै ॥ ३६ ॥</l>
        </lg>
        <lg xml_id="NshdCrt.21.37">
          <l>प्रीतिमेष्यति कृतेन ममेदृक्कर्मणा पुररिपुर्मदनारिः ।</l>
          <l>तत्पुरः पुरमतोयमधाक्षीद्धूपरूपमथ कामशरं च ॥ ३७ ॥</l>
        </lg>
        <lg xml_id="NshdCrt.21.38">
          <l>तन्मुहूर्तमपि भीमतनूजाविप्रयोगमसहिष्णुरिवायम् ।</l>
          <l>शूलिमौलिशशिभीततयाऽभूद्ध्यानमूर्च्छननिमीलितनेत्रः ॥ ३८ ॥</l>
        </lg>
        <lg xml_id="NshdCrt.21.39">
          <l>दण्डवद्भुवि लुठन्स ननाम त्र्यम्बकं शरणभागिव कामः ।</l>
          <l>आत्मशस्त्रविशिखासनबाणान्न्यस्य तत्पदयुगे कुसुमानि ॥ ३९ ॥</l>
        </lg>
        <lg xml_id="NshdCrt.21.40">
          <l>त्र्यम्बकस्य पदयोः कुसुमानि न्यस्य सैष निजशस्त्रनिभानि ।</l>
          <l>दण्डवद्भुवि लुठन्किमु कामस्तं शरण्यमुपगम्य ननाम ॥ ४० ॥</l>
        </lg>
        <lg xml_id="NshdCrt.21.41">
          <l>व्यापृतस्य शतरुद्रियजप्तौ पाणिमस्य नवपल्लवलीलम् ।</l>
          <l>भृङ्गभङ्गिरिव रुद्रपराक्षश्रेणिरश्रयत रुद्रपरस्य ॥ ४१ ॥</l>
        </lg>
        <lg xml_id="NshdCrt.21.42">
          <l>उत्तमं स महति स्म महीभृत्पूरुषं पुरुषसूक्तविधानैः ।</l>
          <l>द्वादशापि च स केशवमूर्तीर्द्वादशाक्षरमुदीर्य ववन्दे ॥ ४२ ॥</l>
        </lg>
        <lg xml_id="NshdCrt.21.43">
          <l>मल्लिकाकुसुमदुण्डुभकेन स भ्रामीवलयितेन कृते तम् ।</l>
          <l>आसने निहितमैक्षत साक्षात्कुण्डलीन्द्रतनुकुण्डलभाजम् ॥ ४३ ॥</l>
        </lg>
        <lg xml_id="NshdCrt.21.44">
          <l>मेचकोत्पलमयी बलिबन्द्धुस्तद्वलिस्रगुरसि स्फुरति स्म ।</l>
          <l>कौस्तुभाख्यमणिकुट्टिमवास्तुश्रीकटाक्षविकटायितकोटिः ॥ ४४ ॥</l>
        </lg>
        <lg xml_id="NshdCrt.21.45">
          <l>स्वर्णकेतकशतानि स हेम्नः पुण्डरीकघटनां रजतस्य ।</l>
          <l>मालयारुणमणेः करवीरं तस्य मूर्ध्नि पुनरुक्तमकार्षीत् ॥ ४५ ॥</l>
        </lg>
        <lg xml_id="NshdCrt.21.46">
          <l>नाल्पभक्तबलिरन्ननिवेद्यैस्तस्य हारिणमदेन स कृष्णः ।</l>
          <l>शङ्खचक्रजलजातवदर्चः शङ्खचक्रजलपूजनयाभूत् ॥ ४६ ॥</l>
        </lg>
        <lg xml_id="NshdCrt.21.47">
          <l>राज्ञि कृष्णलघुधूपनधूमाः पूजयत्यहिरिपुध्वजमस्मिन् ।</l>
          <l>निर्ययुर्भवधृता भुजगा भीदुर्यशोमलिनिता इव जालैः ॥ ४७ ॥</l>
        </lg>
        <lg xml_id="NshdCrt.21.48">
          <l>अर्घनिःस्वमणिमाल्यविमिश्रैः स्मेरजातिमयदामसहस्रैः ।</l>
          <l>तं पिधाय विदधे बहुरत्नक्षीरनीरनिधिमग्नमिवैषः ॥ ४८ ॥</l>
        </lg>
        <lg xml_id="NshdCrt.21.49">
          <l>अक्षसूत्रगतपुष्करबीजश्रेणिरस्य करसंकरमेत्य ।</l>
          <l>शौरिमुक्तजपितुः पुनरापत्पद्मसद्मचिरवासविलासम् ॥ ४९ ॥</l>
        </lg>
        <lg xml_id="NshdCrt.21.50">
          <l>कैटभारिपदयोर्नितमूर्ध्ना सञ्जिता विचकिलस्रगनेन ।</l>
          <l>जह्नुजेव भुवनप्रभुणाऽभात्सेवितानुनयतायतमाना ॥ ५० ॥</l>
        </lg>
        <lg xml_id="NshdCrt.21.51">
          <l>स्वानुरागमनघः कमलायां सूचयन्नपि हृदि न्यसनेन ।</l>
          <l>गौरवं व्यधित वागधिदेव्याः श्रीगृहोर्ध्वनिजकण्ठनिवेशात् ॥ ५१ ॥</l>
        </lg>
        <lg xml_id="NshdCrt.21.52">
          <l>इत्यवेत्य वसुना बहुनापि प्राप्नुवन्न मुदमर्चनया सः ।</l>
          <l>सूक्तिमौक्तिकमयैरथ हारैर्भक्तिमैहत हरेरुपहारैः ॥ ५२ ॥</l>
        </lg>
        <lg xml_id="NshdCrt.21.53">
          <l>दूरतः स्तुतिरवाग्विषयस्ते रूपमस्मदभिधा तव निन्दा ।</l>
          <l>तत्क्षमस्व यदहं प्रलपामीत्युक्तिपूर्वमयमेतदवोचत् ॥ ५३ ॥</l>
        </lg>
        <lg xml_id="NshdCrt.21.54">
          <l>स्वप्रकाश जड एष जनस्ते वर्णनं यदभिलष्यति कर्तुम् ।</l>
          <l>नन्वहर्पतिमहः प्रति स स्यान्न प्रकाशनरसस्तमसः किम् ॥ ५४ ॥</l>
        </lg>
        <lg xml_id="NshdCrt.21.55">
          <l>मैव वाङ्मनसयोर्विषयो भूस्त्वां पुनर्न कथमुद्दिशतां ते ।</l>
          <l>उत्कचातकयुगस्य घनः स्यात्तृप्तये घनमनाप्नुवतोऽपि ॥ ५५ ॥</l>
        </lg>
        <lg xml_id="NshdCrt.21.56">
          <l>छद्ममत्स्यवपुषस्तव पुच्छास्फालनाज्जलमिवोद्धतमब्धेः ।</l>
          <l>श्वैत्यमेत्य गगनाङ्गणसङ्गादाविरस्ति विबुधालयगङ्गा ॥ ५६ ॥</l>
        </lg>
        <lg xml_id="NshdCrt.21.57">
          <l>भूरिसृष्टिधृतभूवलयानां पृष्ठसीमनि किणैरिव चक्रैः ।</l>
          <l>चुम्बितावतु जगत्सितिरक्षाकर्मठस्य कमठस्तव मूर्तिः ॥ ५७ ॥</l>
        </lg>
        <lg xml_id="NshdCrt.21.58">
          <l>दिक्षु यत्खुरचतुष्टयमुद्रामभ्यवैमि चतुरोऽपि समुद्रान् ।</l>
          <l>तस्य पोत्रिवपुषास्तव दंष्ट्रा तुष्टयेऽस्तु मम वाऽस्तु जगत्याः ॥ ५८ ॥</l>
        </lg>
        <lg xml_id="NshdCrt.21.59">
          <l>उद्धृतिस्खलदिलापरिरम्भाल्लोमभिर्बहिरितैर्बहुहृष्टैः ।</l>
          <l>ब्राह्ममण्डमभवद्वलिनीपं केलिकोल तव तत्र न मातः ॥ ५९ ॥</l>
        </lg>
        <lg xml_id="NshdCrt.21.60">
          <l>दानवाद्यगहनप्रभवस्त्वं सिंह मामव रवैर्घनघोरैः ।</l>
          <l>वैरिदारिदिविषत्सुकृतास्त्रग्रामसंभवभवन्मनुजार्धः ॥ ६० ॥</l>
        </lg>
        <lg xml_id="NshdCrt.21.61">
          <l>दैत्यभर्तुरुदरान्धुनिविष्टां शक्रसंपदमिवोद्धरतस्ते ।</l>
          <l>पातु पाणिशृणिपञ्चकमस्माञ्छिन्नरज्जुनिभलग्नतदन्त्रम् ॥ ६१ ॥</l>
        </lg>
        <lg xml_id="NshdCrt.21.62">
          <l>स्वेन पूर्यत इयं सकलाशा भो बले न मम किं भवतेति ।</l>
          <l>त्वं बटुः कपटवाचि पटीयान्देहि वामन मनःप्रमदं नः ॥ ६२ ॥</l>
        </lg>
        <lg xml_id="NshdCrt.21.63">
          <l>दानवारिरसिकायविभूतेर्वश्मि तेऽस्मि सुतरां प्रतिपत्तिम् ।</l>
          <l>इत्युदग्रपुलकं बलिनोक्तं त्वां नमामि कृतवामनमायम् ॥ ६३ ॥</l>
        </lg>
        <lg xml_id="NshdCrt.21.64">
          <l>भोगिभिः क्षितितले दिवि वासं बन्धमेष्यसि चिरं ध्रियमाणः ।</l>
          <l>पाणिरेष भुवनं वितरेति छद्मवाग्भिरव वामन विश्वम् ॥ ६४ ॥</l>
        </lg>
        <lg xml_id="NshdCrt.21.65">
          <l>आशयस्य विवृतिः क्रियते किं दित्सुरस्मि हि भवच्चरणेभ्यः ।</l>
          <l>विश्वमित्यभिहितो बलिनास्मान्वामन प्रणतपावन पायाः ॥ ६५ ॥</l>
        </lg>
        <lg xml_id="NshdCrt.21.66">
          <l>क्षत्त्रजातिरुदियाय भुजाभ्यां या तवैव भुवनं सृजतः प्राक् ।</l>
          <l>जामदग्न्यवपुषस्तव तस्यास्तौ लयार्थमुचितौ विजयेताम् ॥ ६६ ॥</l>
        </lg>
        <lg xml_id="NshdCrt.21.67">
          <l>पांसुला बहुपतिर्नियतं या वेधसारचि रुषा नवखण्डा ।</l>
          <l>तां भुवं कृतवतो द्विजभुक्तां युक्तकारितरता तव जीयात् ॥ ६७ ॥</l>
        </lg>
        <lg xml_id="NshdCrt.21.68">
          <l>कार्तवीर्यभिदुरेण दशास्ये रैणुकेय भवता सुखनाश्ये ।</l>
          <l>कालभेदविरहादसमाधिं नौमि रामपुनरुक्तिमहं ते ॥ ६८ ॥</l>
        </lg>
        <lg xml_id="NshdCrt.21.69">
          <l>हस्तलेखमसृजत्खलु जन्मस्थानरेणुकमसौ भवदर्थम् ।</l>
          <l>राम राममधरीकृततत्तल्लेखकः प्रथममेव विधाता ॥ ६९ ॥</l>
        </lg>
        <lg xml_id="NshdCrt.21.70">
          <l>उद्भवाजतनुजादज कामं विश्वभूषण न दूषणमत्र ।</l>
          <l>दूषणप्रशमनाय समर्थं येन देव तव वैभवमेव ॥ ७० ॥</l>
        </lg>
        <lg xml_id="NshdCrt.21.71">
          <l>नो ददासि यदि तत्त्वधियं मे यच्छ मोहमपि तं रघुवीर ।</l>
          <l>येन रावणचमूर्युधि मूढा त्वन्मयं जगदपश्यदशेषम् ॥ ७१ ॥</l>
        </lg>
        <lg xml_id="NshdCrt.21.72">
          <l>आज्ञया च पितुरज्ञभिया च श्रीरहीयत महीप्रभवा द्विः ।</l>
          <l>लङ्घितश्च भवता किमु नद्विर्वारिराशिरुदकाङ्कगलङ्कः ॥ ७२ ॥</l>
        </lg>
        <lg xml_id="NshdCrt.21.73">
          <l>कामदेवविशिखैः खलु नेशं माऋपयज्जनकजामिति रक्षः ।</l>
          <l>दैवतादमरणे वरवाक्यं तथ्ययत्स्वमपुनाद्भवदस्त्रैः ॥ ७३ ॥</l>
        </lg>
        <lg xml_id="NshdCrt.21.74">
          <l>तद्यशो हसति कम्बुकदम्बं शम्बुकस्य न किमम्बुधिचुम्बि ।</l>
          <l>नामशेषितससैन्यदशास्यादस्तमाप यदसौ तव हस्तात् ॥ ७४ ॥</l>
        </lg>
        <lg xml_id="NshdCrt.21.75">
          <l>मृत्युभीतिकरपुण्यजनेन्द्रत्रासदानजमुपाऋज्य यशस्तत् ।</l>
          <l>ह्रीणवानसि कथं न विहाय क्षुद्रदुर्जनभिया निजदारान् ॥ ७५ ॥</l>
        </lg>
        <lg xml_id="NshdCrt.21.76">
          <l>इष्टदारविरहौर्वपयोधिस्त्वं शरण्य शरणं स ममैधि ।</l>
          <l>लक्ष्मणक्षाणवियोगकृशानौ यः स्वजीविततृणाहुतियज्वा ॥ ७६ ॥</l>
        </lg>
        <lg xml_id="NshdCrt.21.77">
          <l>क्रौञ्चदुःखमपि वीक्ष्य शुचा यः श्लोकमेकमसृजत्कविराद्यः ।</l>
          <l>स त्वदुत्थकरुणः खलु काव्यं श्लोकसिन्धुमुचितं प्रबबन्ध ॥ ७७ ॥</l>
        </lg>
        <lg xml_id="NshdCrt.21.78">
          <l>विश्रवःपितृकयाप्तुमनर्हं सश्रवस्त्वमनयेत्युचितज्ञः ।</l>
          <l>किं चकर्तिथ न शूर्पणखाया लक्ष्मणेन वपुषा श्रवसी वा ॥ ७८ ॥</l>
        </lg>
        <lg xml_id="NshdCrt.21.79">
          <l>ते हरन्तु दुरितव्रततिं मे यैः स कल्पविटपी तव दोर्भिः ।</l>
          <l>छद्मयादवतनोरुदपाटि स्पर्धमान इव दानमदेन ॥ ७९ ॥</l>
        </lg>
        <lg xml_id="NshdCrt.21.80">
          <l>बालकेलिषु तदा यदलावीः कर्परीभिरभिहत्य तरङ्गान् ।</l>
          <l>भाविबाणभुजभेदनलीलासूत्रपात्र इव पातु तदस्मान् ॥ ८० ॥</l>
        </lg>
        <lg xml_id="NshdCrt.21.81">
          <l>कर्णशक्तिमफलां खलु कर्तुं सज्जितार्जुनरथाय नमस्ते ।</l>
          <l>केतनेन कपिनोरसि शक्तिं लक्ष्मणं कृतवता हृतशल्यम् ॥ ८१ ॥</l>
        </lg>
        <lg xml_id="NshdCrt.21.82">
          <l>नापगेयमनयः सशरीरं द्यां वरेण नितरामपि भक्तम् ।</l>
          <l>मा स भूत्सुरवधूसुरतज्ञो दिव्यपि व्रतविलोपभियेति ॥ ८२ ॥</l>
        </lg>
        <lg xml_id="NshdCrt.21.83">
          <l>घातितार्कसुतकर्णदयालुर्जैत्रितेन्दुकुलपार्थकृतार्थः ।</l>
          <l>अर्धदुःखसुखमभ्यनयस्त्वं सास्रुभानुविहसद्विधुनेत्रः ॥ ८३ ॥</l>
        </lg>
        <lg xml_id="NshdCrt.21.84">
          <l>प्राणवत्प्रणयिराध न राधा पुत्रशत्रुसखिता सदृशी ते ।</l>
          <l>श्रीप्रियस्य सदृगेव तवश्रीवत्समात्महृदि धर्तुमजस्रम् ॥ ८४ ॥</l>
        </lg>
        <lg xml_id="NshdCrt.21.85">
          <l>तावकापरतनोः सितकेशस्त्वं हली किल स एव च शेषः ।</l>
          <l>साध्वसाववतरस्तव धत्ते तज्जरच्चिकुरनालविलासः ॥ ८५ ॥</l>
        </lg>
        <lg xml_id="NshdCrt.21.86">
          <l>हृद्यगन्धवहभोगवतीशः शेषरूपमपि बिभ्रदशेषः ।</l>
          <l>भोगभूतिमदिरारुचिरश्रीरुल्लसत्कुमुदबन्धुरुचिस्त्वम् ॥ ८६ ॥</l>
        </lg>
        <lg xml_id="NshdCrt.21.87">
          <l>रेवतीशसुषमा किल नीलस्याम्बरस्य रुचिरा तनुभासा ।</l>
          <l>कामपाल भवतः कुमुदाविर्भावभावितरुचेरुचितैव ॥ ८७ ॥</l>
        </lg>
        <lg xml_id="NshdCrt.21.88">
          <l>एकचित्तततिरद्वयवादिन्नत्रयीपरिचितोऽथ बुधस्त्वम् ।</l>
          <l>पाहि मां विधुतकोटिचतुष्कः पञ्चबाणविजयी षडभिज्ञः ॥ ८८ ॥</l>
        </lg>
        <lg xml_id="NshdCrt.21.89">
          <l>तत्र मारजयिनि त्वयि साक्षात्कुर्वति क्षणिकतात्मनिषेधौ ।</l>
          <l>पुष्पवृष्टिरपतत्सुरहस्तात्पुष्पशस्त्रशरसंततिरेव ॥ ८९ ॥</l>
        </lg>
        <lg xml_id="NshdCrt.21.90">
          <l>तावके हृदि निपात्य कृतेयं मन्मथेन दृढधैर्यतनुत्रे ।</l>
          <l>कुण्ठनादतितमां कुसुमानां छत्त्रमित्त्रमुखतैव शराणाम् ॥ ९० ॥</l>
        </lg>
        <lg xml_id="NshdCrt.21.91">
          <l>यत्तव स्तवविधौ विधिरास्ये चातुरीं चरति तच्चतुरास्यः ।</l>
          <l>त्वय्यशेषविदि जाग्रति शर्वः सर्वविद्ब्रुवतया शितिकण्ठः ॥ ९१ ॥</l>
        </lg>
        <lg xml_id="NshdCrt.21.92">
          <l>भूमवत्कलयता युधि कालं म्लेच्छकल्पशिखिनां करवालम् ।</l>
          <l>कल्किना दशतयं मम कल्कं त्वं व्युदस्य दशमावतरेण ॥ ९२ ॥</l>
        </lg>
        <lg xml_id="NshdCrt.21.93">
          <l>देहिनेव यशसा भ्रमतोर्व्यां पाण्डुरेण रणरेणुभिरुच्चैः ।</l>
          <l>विष्णुना जनयितुर्भवताभून्नाम विष्णुयशसश्च सदर्थम् ॥ ९३ ॥</l>
        </lg>
        <lg xml_id="NshdCrt.21.94">
          <l>सन्तमद्वयमयेऽध्वनि दत्तात्रेयमर्जुनयशोर्जनबीजम् ।</l>
          <l>नौमि योगजयितानघसंज्ञं त्वामलर्कभवमोहतमोर्कम् ॥ ९४ ॥</l>
        </lg>
        <lg xml_id="NshdCrt.21.95">
          <l>भानुसुनुमनुगृह्य जय त्वं राममूर्तिहतवृत्रहपुत्रः ।</l>
          <l>इन्द्रनन्दनसपक्षमपि त्वां नौमि कृष्न निहतार्कतनूजम् ॥ ९५ ॥</l>
        </lg>
        <lg xml_id="NshdCrt.21.96">
          <l>वामनादणुतमादनुजीयास्त्वं त्रिविक्रमतनूभृतदिक्कः ।</l>
          <l>वीतहिंसनकथादथ बुद्धात्कल्किना हतसमस्त नमस्ते ॥ ९६ ॥</l>
        </lg>
        <lg xml_id="NshdCrt.21.97">
          <l>मां त्रिविक्रम पुनीहि पदे ते किं लगन्नजनि राहुरुपानत् ।</l>
          <l>किं प्रदक्षिणनकृद्भ्रमिपाशं जाम्बवानदित ते बलिबन्धे ॥ ९७ ॥</l>
        </lg>
        <lg xml_id="NshdCrt.21.98">
          <l>अर्धचक्रवपुषार्जुनबाहून्योऽलुनात्परशुनाथ सहस्रम् ।</l>
          <l>तेन किं सकलचक्रविलूने बाणबाहुनिचयेऽञ्चति चिक्रम् ॥ ९८ ॥</l>
        </lg>
        <lg xml_id="NshdCrt.21.99">
          <l>पाञ्चजन्यमधिगत्य करेणापाञ्चजन्यमसुरानिति वक्षि ।</l>
          <l>चेतनाः स्थ किल पश्यत किं नाचेतनोऽपि मयि मुक्तविरोधः ॥ ९९ ॥</l>
        </lg>
        <lg xml_id="NshdCrt.21.100">
          <l>तावकोरसि लसद्वनमाले श्रीफलद्विफलशाखिकयेव ।</l>
          <l>स्थीयते कमलया त्वदजस्रस्पर्शकण्टकितयोत्कुचया च ॥ १०० ॥</l>
        </lg>
        <lg xml_id="NshdCrt.21.101">
          <l>त्यज्यते न जलजेन करस्ते शिक्षितुं सुभगभूयमिवोच्चैः ।</l>
          <l>आननं च नयनायितबिम्बः सेवते कुमुदहासकरांशुः ॥ १०१ ॥</l>
        </lg>
        <lg xml_id="NshdCrt.21.102">
          <l>ये हिरण्यकशिपुं रिपुमुच्चै रावणं च कुरुवीरचयं च ।</l>
          <l>हन्त हन्तुमभवंस्तव योगास्ते नरस्य च हरेश्च जयन्ति ॥ १०२ ॥</l>
        </lg>
        <lg xml_id="NshdCrt.21.103">
          <l>केयमर्धभवता भवतोहे मायिना ननु भवः सकलस्त्वम् ।</l>
          <l>शेषतामपि भजन्तमशेषं वेद वेदनयनो हि जनस्त्वाम् ॥ १०३ ॥</l>
        </lg>
        <lg xml_id="NshdCrt.21.104">
          <l>प्राग्भवैरुदगुदग्भवगुम्फान्मुक्तियुक्तिविहताविह तावत् ।</l>
          <l>नापरः स्फुरति कस्यचनापि त्वत्समाधिमवधूय समाधिः ॥ १०४ ॥</l>
        </lg>
        <lg xml_id="NshdCrt.21.105">
          <l>ऊर्ध्वदिक्कदलनां द्विरकार्षीः किं तनुं हरिहरीभवनाय ।</l>
          <l>किं च तिर्यगभिनो नृहरित्वे कः स्वतन्त्रमनु नन्वनुयोगः ॥ १०५ ॥</l>
        </lg>
        <lg xml_id="NshdCrt.21.106">
          <l>आप्तकाम सृजसि त्रिजगत्किं किं भिनत्सि यदि निर्मितमेव ।</l>
          <l>पासि चेदमवतीर्य मुहुः किं स्वात्मनापि यदवश्यविनाश्यम् ॥ १०६ ॥</l>
        </lg>
        <lg xml_id="NshdCrt.21.107">
          <l>जाह्नवीजलजकौस्तुभचन्द्रान्पादपाणिहृदयेक्षणवृत्तीन् ।</l>
          <l>उत्थिताब्धिसलिलात्त्वयि लोला श्रीःस्थिता परिचितान्परिचिन्त्य ॥ १०७ ॥</l>
        </lg>
        <lg xml_id="NshdCrt.21.108">
          <l>वस्तु वास्तु घटते न भिदानां यौक्तनैकविधबाधविरोधैः ।</l>
          <l>तत्त्वदीहितविजृम्भिततत्तद्भेदमेतदिति तत्वनिरुक्तिः ॥ १०८ ॥</l>
        </lg>
        <lg xml_id="NshdCrt.21.109">
          <l>वस्तु विश्वमुदरे तव दृष्ट्वा बाह्यवत्किल मृकण्डुतनूजः ।</l>
          <l>स्वं विमिश्रमुभयं न विविञ्चन्निर्ययौ स कतमस्त्वमवैषि ॥ १०९ ॥</l>
        </lg>
        <lg xml_id="NshdCrt.21.110">
          <l>ब्रह्मणोऽस्तु तव शक्तिलतायां मूर्ध्नि विश्वमथ पत्युरहीनाम् ।</l>
          <l>बालतां कलयतो जठरे वा सर्वथासि जगतामवलम्बः ॥ ११० ॥</l>
        </lg>
        <lg xml_id="NshdCrt.21.111">
          <l>धर्मबीजसलिला सरिदङ्घ्रावर्थमूलमुरसि स्फुरति श्रीः ।</l>
          <l>कामदैवतमपि प्रसवस्ते ब्रह्म मुक्तिदमसि स्वयमेव ॥ १११ ॥</l>
        </lg>
        <lg xml_id="NshdCrt.21.112">
          <l>लीलयापि तव नाम जना ये गृह्णते नरकनाशकरस्य ।</l>
          <l>तेभ्य एव नरकैरुचिता भीस्ते तु बिभ्यतु कथं नरकेभ्यः ॥ ११२ ॥</l>
        </lg>
        <lg xml_id="NshdCrt.21.113">
          <l>मृत्युहेतुषु न वज्रनिपाताद्भीतिमर्हति जनस्त्वयि भक्तः ।</l>
          <l>यत्तदोच्चरति वैष्णवकण्ठान्निष्प्रयत्नमपि नाम तव द्राक् ॥ ११३ ॥</l>
        </lg>
        <lg xml_id="NshdCrt.21.114">
          <l>सर्वथापि शुचिनि क्रियमाणे मन्दिरोदर इवावकरा ये ।</l>
          <l>उद्भवन्ति भविनां हृदि तेषां शोधनी भवदनुस्मृतिधारा ॥ ११४ ॥</l>
        </lg>
        <lg xml_id="NshdCrt.21.115">
          <l>अस्मदाद्यविषयेऽपि विशेषे रामनाम तव धाम गुणानाम् ।</l>
          <l>अन्वबन्धि भवतैव तु कस्मादन्यथा ननु जनुस्त्रितयेऽपि ॥ ११५ ॥</l>
        </lg>
        <lg xml_id="NshdCrt.21.116">
          <l>भक्तिभाजमनुगृह्य दृशा मां भाष्करेण कुरु वीततमस्कम् ।</l>
          <l>अर्पितेन मम नाथ न तापं लोचनेन विधुना विधुनासि ॥ ११६ ॥</l>
        </lg>
        <lg xml_id="NshdCrt.21.117">
          <l>लङ्घयन्नहरहर्भवदाज्ञामस्मि हा विधिनिषेधमयीं यः ।</l>
          <l>दुर्लभं स तपसापि गिरैव त्वत्प्रसादमहमिच्छुरलज्जः ॥ ११७ ॥</l>
        </lg>
        <lg xml_id="NshdCrt.21.118">
          <l>विश्वरूप कृतविश्व कियत्ते वैभवाद्भुतमणौ हृदि कुर्वे ।</l>
          <l>हेम नह्यति कियन्निजचीरे काञ्चनाद्रिमधिगत्य दरिद्रः ॥ ११८ ॥</l>
        </lg>
        <lg xml_id="NshdCrt.21.119">
          <l>इत्युदीर्य स हरिं प्रति संप्रज्ञातवासिततमः समपादि ।</l>
          <l>भावनाबलविलोकितविष्णौ प्रीतिभक्तिसदृशानि चरिष्णुः ॥ ११९ ॥</l>
        </lg>
        <lg xml_id="NshdCrt.21.120">
          <l>विप्रपाणिषु भृशं वसुवर्षी पात्रसात्कृतपितृक्रतुकव्यः ।</l>
          <l>श्रेयसा हरिहरं परिपूज्य प्रह्व एष शरणं प्रविवेश ॥ १२० ॥</l>
        </lg>
        <lg xml_id="NshdCrt.21.121">
          <l>माध्यंदिनादनु विधेर्वसुधाषुधांशुरास्वादितामृतमयौदनमोदमानः ।</l>
          <l>प्राञ्चं स चित्रमविदूरितवैजयन्तं वेश्माचलं निजरुचीभिरलंचकार ॥ १२१ ॥</l>
        </lg>
        <lg xml_id="NshdCrt.21.122">
          <l>भीमात्मजापि कृतदैवतभक्तिपूजा पत्यौ च भुक्तवति भुक्तवती ततोऽनु ।</l>
          <l>तस्याङ्कमङ्कुरिततत्परिरिप्समध्यमध्यास्त भूषणभरातिभरालसाङ्गी ॥ १२२ ॥</l>
        </lg>
        <lg xml_id="NshdCrt.21.123">
          <l>तामन्वगादशितबिम्बविपाकचञ्चोः स्पष्टं शलाटुपरिणत्युचितच्छदस्य ।</l>
          <l>कीरस्य कापि करवारिरुहे वहन्ती सौन्दर्यपुञ्जमिव पञ्जरमेकमाली ॥ १२३ ॥</l>
        </lg>
        <lg xml_id="NshdCrt.21.124">
          <l>कूजायुजा बहुलपक्षशितिम्नि सीम्ना स्पष्टं कुहूपदपदार्थमिथोऽन्वयेन ।</l>
          <l>तिर्यग्धृतस्फटिकदण्डकवर्तिनैका तामन्ववर्तत पिकेन मदाधिकेन ॥ १२४ ॥</l>
        </lg>
        <lg xml_id="NshdCrt.21.125">
          <l>शिष्याः कलाविधिषु भीमभुवो वयस्या वीणामृदुक्वणनकर्मणि याः प्रवीणाः ।</l>
          <l>आसीनमेनमुपवीणयितुं ययुस्ता गन्धर्वराजतनुजा मनुजाधिराजम् ॥ १२५ ॥</l>
        </lg>
        <lg xml_id="NshdCrt.21.126">
          <l>तासामभासत कुरङ्गदृशां विपञ्ची किंचित्पुरः कलितनिष्कलकाकलीका ।</l>
          <l>भैमीतथामधुरकण्ठलतोपकण्ठे शब्दायितुं प्रथममप्रतिभावतीव ॥ १२६ ॥</l>
        </lg>
        <lg xml_id="NshdCrt.21.127">
          <l>सा यद्धृताखिलकलागुणभूमभूमीभैमीतुलाधिगतये स्वरसंगतासीत् ।</l>
          <l>तं प्रागसावविनयं परिवादमेत्य लोकेऽधुनापि विदिता परिवादिनीति ॥ १२७ ॥</l>
        </lg>
        <lg xml_id="NshdCrt.21.128">
          <l>नादं निषादमधुरं ततमुज्जगार साभ्यासभागवनिभृत्कुलकुञ्जरस्य ।</l>
          <l>स्तम्बेरमीव कृतसश्रुतिमूर्धकम्पा वीणा विचित्रकरचापलमाभजन्ती ॥ १२८ ॥</l>
        </lg>
        <lg xml_id="NshdCrt.21.129">
          <l>आकृष्य सारमखिलं किमु वल्लकीनां तस्या मृदुस्वरमसर्जि न कण्ठनालम् ।</l>
          <l>तेनान्तरं तरलभावमवाप्य वीणा ह्रीणा न कोणममुचत्किमु वालयेषु ॥ १२९ ॥</l>
        </lg>
        <lg xml_id="NshdCrt.21.130">
          <l>तद्दम्पतिश्रुतिमधून्यथ चाटुगाथा वीणास्तथा जगुरतिस्फुटवर्णबन्धम् ।</l>
          <l>इत्थं यथा वसुमतीरतिगृह्यकस्ताः कीरः किरन्मुदमुदीरयति स्म विश्वाः ॥ १३० ॥</l>
        </lg>
        <lg xml_id="NshdCrt.21.131">
          <l>अस्माकमुक्तिभिरवैष्यथ एव बुद्धेर्गाधं युवामतिमती स्तुमहे तथापि ।</l>
          <l>ज्ञानं हि वागवसरावचनाद्भवद्भ्यामेतावदप्यनवधारितमेव न स्यात् ॥ १३१ ॥</l>
        </lg>
        <lg xml_id="NshdCrt.21.132">
          <l>भूभृद्भवाङ्कभुवि राजशिखामणेः सा त्वं चास्य भोगसुभगस्य समः क्रमोऽयम् ।</l>
          <l>यन्नाकपालकलनाकलितस्य भर्तुरत्रापि जन्मनि सती भवती स भेदः ॥ १३२ ॥</l>
        </lg>
        <lg xml_id="NshdCrt.21.133">
          <l>एषा रतिः स्फुरति चेतसि कस्य यस्याः सूते रतिं द्युतिरथ त्वयि वा तनोति ।</l>
          <l>त्रैयक्षवीक्षणखिलीकृतनिर्जरत्वसिद्धायुरध्वमकरध्वजसंशयं कः ॥ १३३ ॥</l>
        </lg>
        <lg xml_id="NshdCrt.21.134">
          <l>एतां धरामिव सरिच्छविहारिहारामुल्लासितस्वमिदमाननचन्द्रभासा ।</l>
          <l>बिभ्रद्विभासि पयसामिव राशिरन्तर्वेदिश्रियं जनमनः प्रियमध्यदेशाम् ॥ १३४ ॥</l>
        </lg>
        <lg xml_id="NshdCrt.21.135">
          <l>दत्ते जयं जनितपत्त्रनिवेशनेयं साक्षीकृतेन्दुवदना मदनाय तन्वी ।</l>
          <l>मध्यस्थदुर्बलतमत्वफलं किमेतद्भुक्तिर्यदत्र तव भर्त्सितमत्स्यकेतोः ॥ १३५ ॥</l>
        </lg>
        <lg xml_id="NshdCrt.21.136">
          <l>चेतोभवस्य भवती कुचपत्त्रराजधानीयकेतुमकरा ननु राजधानी ।</l>
          <l>अस्यां महोदयमहस्पृशिमीनकेतो के तोरणं तरुणि न ब्रुवते भ्रुवौ ते ॥ १३६ ॥</l>
        </lg>
        <lg xml_id="NshdCrt.21.137">
          <l>अस्या भवन्तमनिशं भवतस्तथैनां कामः श्रमं न कथमृच्छति नाम गच्छन् ।</l>
          <l>छायैव वामथ गतागतमाचरिष्णोस्तस्याध्वजश्रमहरा मकरध्वजस्य ॥ १३७ ॥</l>
        </lg>
        <lg xml_id="NshdCrt.21.138">
          <l>स्वेदाप्लवप्रणयिनी नवरोमराजी रत्यै यदाचरति जागरितव्रतानि ।</l>
          <l>आभासितेन नरनाथ मधूत्थसान्द्रमग्नासमेषुशरकेशरदन्तुराङ्गः ॥ १३८ ॥</l>
        </lg>
        <lg xml_id="NshdCrt.21.139">
          <l>प्राप्ता तवापि नृप जीवितदेवतेयं घर्माम्बुशीकरकरम्बनमम्बुजाक्षी ।</l>
          <l>ते ते यथा रतिपतेः कुसुमानि बाणाः स्वेदस्तथैव किमु तस्य शरक्षतास्रम् ॥ १३९ ॥</l>
        </lg>
        <lg xml_id="NshdCrt.21.140">
          <l>रागं प्रतीत्य युवयोस्तमिमं प्रतीची भानुश्च किं द्वयमजायत रक्तमेतत् ।</l>
          <l>तद्वीक्ष्य वां किमिह केलिसरित्सरोजैःकामेषुतोचितमुखत्वमधीयमानम् ॥ १४० ॥</l>
        </lg>
        <lg xml_id="NshdCrt.21.141">
          <l>अन्योन्यरागवशयोर्युवयोर्विलासस्वच्छन्दताच्छिदपयातु तदालिवर्गः ।</l>
          <l>अत्याजयन्सिचयमाजिमकारयन्वा दन्तैर्नखैश्च मदनो मदनः कथं स्यात् ॥ १४१ ॥</l>
        </lg>
        <lg xml_id="NshdCrt.21.142">
          <l>इति पठति शुके मृषा ययुस्ता बहु नृपकृत्यमवेत्य सांधिवेलम् ।</l>
          <l>कुपितनिजसखीदृशार्धदृष्टाः कमलतयेव तदा निकोचवत्यः ॥ १४२ ॥</l>
        </lg>
        <lg xml_id="NshdCrt.21.143">
          <l>अकृत परभृतः स्तुहिस्तुहीति श्रुतवचनस्रगनूक्तिचुञ्चुचञ्चुः ।</l>
          <l>पठितनलनुतिं प्रतीव कीरं तमिव नृपं प्रति जातनेत्ररागः ॥ १४३ ॥</l>
        </lg>
        <lg xml_id="NshdCrt.21.144">
          <l>तुङ्गप्रासादवासादथ भृशकृशतामायतीं केलिकुल्यामद्राक्षोदर्कबिम्बप्रतिकृतिमणिना भीमजा राजमानाम् ।</l>
          <l>वक्रं वक्रं व्रजन्तीं फणियुवतिरिति त्रस्नुभिर्व्यक्तमुक्तान्योन्यं विद्रुत्य तीरे रथपदमिथुनैः सूचितामर्तिरुत्या ॥ १४४ ॥</l>
        </lg>
        <lg xml_id="NshdCrt.21.145">
          <l>अथ रथचरणौ विलोक्य रक्तावतिविरहासहताहताविवास्रैः ।</l>
          <l>अपि तमकृत पद्मसुप्तिकालं श्वसनविकीर्णसरोजसौरभं सा ॥ १४५ ॥</l>
        </lg>
        <lg xml_id="NshdCrt.21.146">
          <l>अभिलपति पतिं प्रति स्म भैमी सदय विलोकय कोकयोरवस्थाम् ।</l>
          <l>मम हृदयमिमौ च भिन्दतीं हा क इव विलोक्य नरो न रोदितीमाम् ॥ १४६ ॥</l>
        </lg>
        <lg xml_id="NshdCrt.21.147">
          <l>कुमुदमुदमुदेष्यतीमसोढा रविरविलम्बितुकामतामतानीत् ।</l>
          <l>प्रतितरु विरुवन्ति किं शकुन्ताः स्वहृदि निवेशितकोककाकुकुन्ताः ॥ १४७ ॥</l>
        </lg>
        <lg xml_id="NshdCrt.21.148">
          <l>अपि विरहमनिष्टमाचरन्तावधिगमपूर्वकपूर्वसर्वचेष्टौ ।</l>
          <l>इदमहह निदर्शनं विहंगौ विधिवशचेतनचेष्टनानुमाने ॥ १४८ ॥</l>
        </lg>
        <lg xml_id="NshdCrt.21.149">
          <l>अङ्घ्रिस्थारुणिमेष्टकाविसरणैः शोणे कृपाणः स्फुटं कालोऽयं विधिना रथाङ्गमिथुनं विच्छेत्तुमन्विच्छता ।</l>
          <l>रश्मिग्राहिगरुत्मदग्रजसमारब्धाविरामभ्रमौ दण्डभ्राजिनि भानुशाणवलये संसज्य किं निज्यते ॥ १४९ ॥</l>
        </lg>
        <lg xml_id="NshdCrt.21.150">
          <l>इति स विधुमुखीमुखेन मुग्धालपितसुधासवमर्पितं निपीय ।</l>
          <l>स्मितशबलवलन्मुखोऽवदत्तां स्फुटमिदमीदृशमीदृशं यथात्थ ॥ १५० ॥</l>
        </lg>
        <lg xml_id="NshdCrt.21.151">
          <l>स्त्रीपुंसौ प्रविभज्य जेतुमखिलावालोचितौचित्ययोर्नम्रां वेद्मि रतिप्रसूनशरयोश्चापद्वयीं त्वद्भ्रुवौ ।</l>
          <l>त्वन्नासाच्छलनिह्नुतां द्विनलिकीं नालीकमुक्त्येषिणोस्त्वन्निश्वासलते मधुश्वसनजं वायव्यमस्त्रं तयोः ॥ १५१ ॥</l>
        </lg>
        <lg xml_id="NshdCrt.21.152">
          <l>पीतो वर्णगुणः स चातिमधुरः कायेऽपि तेऽयं यथा यं बिभ्रत्कनकं सुवर्णमिति कैरादृत्य नोत्कीर्त्यते ।</l>
          <l>का वर्णान्तरवर्णना धवलिमा राजैव रूपेषु यस्तद्योगादपि यावदेति रजतं दुर्वर्णतादुर्यशः ॥ १५२ ॥</l>
        </lg>
        <lg xml_id="NshdCrt.21.153">
          <l>खण्डक्षोदमृदि स्थले मधुपयःकादम्बिनीतर्पणात्कृष्टे रोहति दोहदेन पयसां पिण्डेन चेत्पुण्ड्रकः ।</l>
          <l>स द्राक्षाद्रवसेचनैर्यदि फलं धत्ते तदा त्वद्गिरामुद्देशाय ततोऽप्युदेति मधुराधारस्तमप्प्रत्ययः ॥ १५३ ॥</l>
        </lg>
        <lg xml_id="NshdCrt.21.154">
          <l>उन्मीलद्गुडपाकतन्तुलतया रज्ज्वा भ्रमीरर्जयन्दानान्तःश्रुतशऋकराचलमथः स्वेनामृतान्धाः स्मरः ।</l>
          <l>नव्यामिक्षुरसोदधेर्यदि सुधामुत्थापयेत्सा भवज्जिह्वायाः कृतिमाह्वयेत परमां मत्कर्णयोः पारणाम् ॥ १५४ ॥</l>
        </lg>
        <lg xml_id="NshdCrt.21.155">
          <l>आस्ये या तव भारती वसति तल्लीलारविन्दोल्लसद्वासे तत्कलवैणनिक्वणमिलद्वाणीविलासामृते ।</l>
          <l>तत्केलिभ्रमणार्हगैरिकसुधानिर्माणहर्म्याधरे तन्मुक्तामणिहार एव किमयं दन्तस्रजौ राजतः ॥ १५५ ॥</l>
        </lg>
        <lg xml_id="NshdCrt.21.156">
          <l>वाणी मन्मथतीर्थमुज्ज्वलरसस्रोतस्वती कापि ते खण्डः खण्ड इतीदमीयपुलिनस्यालप्यते वालुका ।</l>
          <l>एतत्तीरमृदैव किं विरचिताः पूताः सिताश्चक्रिकाः किं पीयूषमिदंपयांसि किमिदं तीरे तवैवाधरौ ॥ १५६ ॥</l>
        </lg>
        <lg xml_id="NshdCrt.21.157">
          <l>परभृतयुवतीनां सम्यगायाति गातुं न तव तरुणि वाणी यं सुधासिन्धुवेणी ।</l>
          <l>कति न रसिककण्ठे कर्तुमभ्यस्यतेऽसौ भवदुपविपिनाम्रे ताभिराम्रेडितेन ॥ १५७ ॥</l>
        </lg>
        <lg xml_id="NshdCrt.21.158">
          <l>ऊर्ध्वस्ते रदनच्छदः स्मरधनुर्बन्धूकमालामयं मौर्वी तत्र तवाधराधरतटाधःसीमलेखालता ।</l>
          <l>एषा वागपि तावकी ननु धनुर्वेदः प्रिये मान्मथः सोऽयं कोणधनुष्मतीभिरुचितं वीणाभिरभ्यस्यते ॥ १५८ ॥</l>
        </lg>
        <lg xml_id="NshdCrt.21.159">
          <l>स ग्राम्यः स विदग्धसंसदि सदा गच्छत्यपाङ्क्तेयतां तं च स्प्रस्ष्टुमपि स्मरस्य विशिखा मुग्धे विगानोन्मुखाः ।</l>
          <l>यः किं मध्विति नाधरं तव कथं हेमेति न त्वद्वपुः कीदृङ्नाम सुधेति पृच्छति न ते दत्ते गिरं चोत्तरम् ॥ १५९ ॥</l>
        </lg>
        <lg xml_id="NshdCrt.21.160">
          <l>मध्ये बद्धाणिमा यत्सगरिममहिमश्रोणिवक्षोजयुग्मा जाग्रच्चेतोवशित्वा स्मितधृतलिघिमा मां प्रतीशित्वमेषि ।</l>
          <l>सूक्तौ प्राकाम्यरम्या दिशि विदिशि यशोलब्धकामावसाया भूतीरष्टावपीशस्तददित मुदितः स्वस्य शिल्पाय तुभ्यम् ॥ १६० ॥</l>
        </lg>
        <lg xml_id="NshdCrt.21.161">
          <l>त्वद्वाचः स्तुतये वयं न पटवः पीयूषमेव स्तुमस्तस्यार्थे गरुडामरेन्द्रसमरः स्थाने स जानेऽजनि ।</l>
          <l>द्राक्षापानकमानमर्दनसृजा क्षीरे दृढावज्ञया यस्मिन्नाम धृतोऽनया निजपदप्रक्षालनानुग्रहः ॥ १६१ ॥</l>
        </lg>
        <lg xml_id="NshdCrt.21.162">
          <l>शोकश्चेत्कोकयोस्त्वां सुदति तुदति तद्व्याहराज्ञाकरस्ते गत्वा कुल्यामनस्तं व्रजितुमनुनये भानुमेतज्जलस्थम् ।</l>
          <l>बद्धे मय्यञ्जलावप्यनुनयविमुखः स्यान्ममैकग्रहोऽयं दत्त्वैवाभ्यां तदम्भोञ्जलिमिह भवतीं पश्य मामेष्यमाणम् ॥ १६२ ॥</l>
        </lg>
        <lg xml_id="NshdCrt.21.163">
          <l>तदानन्दाय त्वत्परिहसितकन्दाय भवती निजालीनां लीनां स्थितिमिह मुहूर्तं मृगयताम् ।</l>
          <l>इतिव्याजात्कृत्वालिषु चलितचित्तां सहचरीं स्वयं सोयं सायंतनविधिविधित्सुर्बहिरभूत् ॥ १६३ ॥</l>
        </lg>
        <lg xml_id="NshdCrt.21.164">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>तस्यागादयमेकविंशगणनाकाव्येऽतिनव्ये कृतौ भैमीभर्तृचरित्रवर्णनमये सर्गो निसर्गोज्ज्वलः ॥ १६४ ॥</l>
        </lg>
      </div>
      <div n="22" type="sarga">
        <head>द्वाविंश</head>
        <lg xml_id="NshdCrt.22.1">
          <l>उपास्य सांध्यं विधिमन्तिमाशारागेण कान्ताधरचुम्बिचेताः ।</l>
          <l>अवाप्तवान्सप्तमभूमिभागे भैमीधरं सौधमसौ धरेन्द्रः ॥ १ ॥</l>
        </lg>
        <lg xml_id="NshdCrt.22.2">
          <l>प्रत्युद्व्रजन्त्या प्रियया विमुक्तं पर्यङ्कमङ्कस्थितसज्जशय्यम् ।</l>
          <l>अध्यास्य तामप्यधिवास्य सोऽयं संध्यामुपश्लोकयति स्म सायम् ॥ २ ॥</l>
        </lg>
        <lg xml_id="NshdCrt.22.3">
          <l>विलोकनेनानुगृहाण तावद्दिशं जलानामधिपस्य दारान् ।</l>
          <l>अक्षालि लाक्षापयसेव येयमपूरि पङ्कैरिव कुङ्कुमस्य ॥ ३ ॥</l>
        </lg>
        <lg xml_id="NshdCrt.22.4">
          <l>उच्चैस्तरादम्बरशैलमौलेश्च्युतो रविर्गैरिकगण्डशैलः ।</l>
          <l>तस्यैव पातेन विचूर्णितस्य संध्यारजोराजिरिहोज्जिहीते ॥ ४ ॥</l>
        </lg>
        <lg xml_id="NshdCrt.22.5">
          <l>अस्ताद्रिचूडालयपक्कणालिच्छेकस्य किं कुक्कुटपेटकस्य ।</l>
          <l>यामान्तकूजोल्लसितैः शिखौघैर्दिग्वारुणी द्रागरुणीकृतेयम् ॥ ५ ॥</l>
        </lg>
        <lg xml_id="NshdCrt.22.6">
          <l>पश्य द्रुतास्तंगतसूर्यनिर्यत्करावलीहैङ्गुलवेत्रयात्र ।</l>
          <l>निषिध्यमानाहनि संध्ययापि रात्रिप्रतीहारपदेऽधिकारम् ॥ ६ ॥</l>
        </lg>
        <lg xml_id="NshdCrt.22.7">
          <l>महानटः किं नु सभानुरागे संध्याय संध्यां कुनटीमपीशाम् ।</l>
          <l>तनोति तन्वावियतापि तारश्रेणिस्रजा सांप्रतमङ्ग हारम् ॥ ७ ॥</l>
        </lg>
        <lg xml_id="NshdCrt.22.8">
          <l>भूषास्थिदाम्नस्त्रुटितस्य नाट्यात्पश्योडुकोटीकपटं वहद्भिः ।</l>
          <l>दिग्मण्डलं मण्डयतीह खण्डैः सायंनटस्तारकराट्किरीटः ॥ ८ ॥</l>
        </lg>
        <lg xml_id="NshdCrt.22.9">
          <l>कालः किरातः स्फुटपद्मकस्य वधं व्यधाद्यस्य दिनद्विपस्य ।</l>
          <l>तस्येव संध्या रुचिरास्रधारा ताराश्च कुम्भस्थलमौक्तिकानि ॥ ९ ॥</l>
        </lg>
        <lg xml_id="NshdCrt.22.10">
          <l>संध्यासरागः ककुभो विभागः शिवाविवाहे विभुनायमेव ।</l>
          <l>दिग्वाससा पूर्वमवैमि पुष्पसिन्दूरिकापर्वणि पर्यधायि ॥ १० ॥</l>
        </lg>
        <lg xml_id="NshdCrt.22.11">
          <l>सतीमुमामुद्वहता च पुष्पसिन्दूरिकाऋथं वसने सुनेत्रे ।</l>
          <l>दिशौ द्विसंधीमभि रागशोभे दिग्वाससोभे किमलम्भिषाताम् ॥ ११ ॥</l>
        </lg>
        <lg xml_id="NshdCrt.22.12">
          <l>आदाय दण्डं सकलासु दिक्षु योऽयं परिभ्राम्यति भानुभिक्षुः ।</l>
          <l>अब्धौ निमज्जन्निव तापसोऽयं संध्याभ्रकाषायमधत्त सायम् ॥ १२ ॥</l>
        </lg>
        <lg xml_id="NshdCrt.22.13">
          <l>अस्ताचलेऽस्मिन्निकषोपलाभे संध्याकषोल्लेखपरीक्षितो यः ।</l>
          <l>विक्रीय तं हेलिहिरण्यपिण्डं तारावराटानियमादित द्यौः ॥ १३ ॥</l>
        </lg>
        <lg xml_id="NshdCrt.22.14">
          <l>पचेलिमं दाडिममर्कबिम्बमुत्तार्य संध्या त्वगिवोज्झितास्य ।</l>
          <l>तारामयं बीजभुजादसीयं कालेन निष्ठ्यूतमिवास्थियूथम् ॥ १४ ॥</l>
        </lg>
        <lg xml_id="NshdCrt.22.15">
          <l>ताराततिर्बीजमिवादमादमियं निरष्ठेवि यदस्थियूथम् ।</l>
          <l>तन्निष्कुलाकृत्य रविं त्वगेषा संध्योज्झिता पाकिमदाडिमं वा ॥ १५ ॥</l>
        </lg>
        <lg xml_id="NshdCrt.22.16">
          <l>संध्यावशेषे धृतताण्डवस्य चण्डीपतेः पत्पतनाभिघातात् ।</l>
          <l>कैलासशैलस्फटिकाश्मखण्डैरमण्डि पश्योत्पतयालुभिर्द्यौः ॥ १६ ॥</l>
        </lg>
        <lg xml_id="NshdCrt.22.17">
          <l>इत्थं ह्रिया वर्णनजन्मनेव संध्यामपक्रान्तवतीं प्रतीत्य ।</l>
          <l>तारातमोदन्तुरमन्तरिक्षं निरीक्षमाणः स पुनर्बभाषे ॥ १७ ॥</l>
        </lg>
        <lg xml_id="NshdCrt.22.18">
          <l>रामेषुमर्मव्रणनार्तिवेगाद्रत्नाकरः प्रागयमुत्पपात ।</l>
          <l>ग्राहौघकिर्मीरितमीनकम्बु नभो न भोः कामशरासनभ्रु ॥ १८ ॥</l>
        </lg>
        <lg xml_id="NshdCrt.22.19">
          <l>मोहाय देवाप्सरसां विमुक्तास्ताराः शराः पुष्पशरेण शङ्के ।</l>
          <l>पञ्चास्यवत्पञ्चशरस्य नाम्नि प्रपञ्चवाची खलु पञ्चशब्दः ॥ १९ ॥</l>
        </lg>
        <lg xml_id="NshdCrt.22.20">
          <l>नभोनदीकूलकुलायचक्रीकुलस्य नक्तं विरहाकुलस्य ।</l>
          <l>दृशोरपां सन्ति पृषन्ति ताराः पतन्ति तत्संक्रमणानि धाराः ॥ २० ॥</l>
        </lg>
        <lg xml_id="NshdCrt.22.21">
          <l>अमूनि मन्येऽमरनिर्झरिण्या यादांसि गोधा मकरः कुलीरः ।</l>
          <l>तत्पूरखेलत्सुरभीतिदूरो मग्नान्यधः स्पष्टमितः प्रतीमः ॥ २१ ॥</l>
        </lg>
        <lg xml_id="NshdCrt.22.22">
          <l>स्मरस्य कम्बुः किमयं चकास्ति दिवि त्रिलोकीजयवादनीयः ।</l>
          <l>कस्यापरस्योडुमयैः प्रसूनैर्वादित्रशक्तिर्घटते भटस्य ॥ २२ ॥</l>
        </lg>
        <lg xml_id="NshdCrt.22.23">
          <l>किं योगिनीयं रजनी रतीशं याजीजिवत्पद्मममूमुहच्च ।</l>
          <l>योगर्द्धिमस्या महतीमलग्नमिदं वदत्यम्बरचुम्बि कम्बु ॥ २३ ॥</l>
        </lg>
        <lg xml_id="NshdCrt.22.24">
          <l>प्रबोधकालेऽहनि बाधितानि ताराः खपुष्पाणि निदर्शयन्ती ।</l>
          <l>निशा ह शून्याध्वनि योगिनीयं मृषा जगद्दृष्टमपि स्फुटाभम् ॥ २४ ॥</l>
        </lg>
        <lg xml_id="NshdCrt.22.25">
          <l>एणः स्मरेणाङ्कमयः सपत्राकृतो भवद्भ्रूयुगधन्वना यः ।</l>
          <l>मुखे तवेन्दौ लसता स तारा पुष्पालिबाणानुगतो गतोऽयम् ॥ २५ ॥</l>
        </lg>
        <lg xml_id="NshdCrt.22.26">
          <l>लोकाश्रयो मण्डपमादिसृष्टिब्रह्माण्डमाभात्यनुकाष्ठमस्य ।</l>
          <l>स्वकान्तिरेणूत्करवान्तिमन्ति घुणव्रणद्वारनिभानि भानि ॥ २६ ॥</l>
        </lg>
        <lg xml_id="NshdCrt.22.27">
          <l>शचीसपत्न्यां दिशि पश्य भैमी शक्रेभदानद्रवनिर्झरस्य ।</l>
          <l>पोप्लूयते वासरसेतुनाशादुच्छृङ्खलः पूर इवान्धकारः ॥ २७ ॥</l>
        </lg>
        <lg xml_id="NshdCrt.22.28">
          <l>रामालिरोमावलिदिग्विगाहि ध्वान्तायते वाहनमन्तकस्य ।</l>
          <l>यद्वीक्ष्य दूरादिव बिभ्यतः स्वानश्वान्गृहीत्वापसृतो विवस्वान् ॥ २८ ॥</l>
        </lg>
        <lg xml_id="NshdCrt.22.29">
          <l>पक्वं महाकालफलं किलासीत्प्रत्यग्गिरेः सानुनि भानुबिम्बम् ।</l>
          <l>भिन्नस्य तस्यैव दृषन्निपाताद्बीजानि जानामितमां तमांसि ॥ २९ ॥</l>
        </lg>
        <lg xml_id="NshdCrt.22.30">
          <l>पत्युर्गिरीणामयशः सुमेरुप्रदक्षिणाद्भास्वदनादृतस्य ।</l>
          <l>दिशस्तमश्चैत्ररथान्यनामपत्रच्छटाया मृगनाभिशेभि ॥ ३० ॥</l>
        </lg>
        <lg xml_id="NshdCrt.22.31">
          <l>ऊर्ध्वं धृतं व्योम सहस्ररश्मेर्दिवा सहस्रेण करैरिवासीत् ।</l>
          <l>पतत्तदेवांशुमता विनेदं नेदिष्ठतामेति कुतस्तमिस्रम् ॥ ३१ ॥</l>
        </lg>
        <lg xml_id="NshdCrt.22.32">
          <l>ऊर्ध्वार्पितन्युब्जकटाहकल्पे यद्व्योम्नि दीपेन दिनाधिपेन ।</l>
          <l>न्यधायि तद्भूममिलद्गुरुत्वं भूमौ तमः कज्जलमस्खलत्किम् ॥ ३२ ॥</l>
        </lg>
        <lg xml_id="NshdCrt.22.33">
          <l>ध्वान्तैणनाभ्या शितिनाम्बरेण दिशः शरैः सूनशरस्य तारैः ।</l>
          <l>मन्दाक्षलक्ष्या निशि मामनिन्दौ सेर्ष्या भवायान्त्यभिसारिकाभाः ॥ ३३ ॥</l>
        </lg>
        <lg xml_id="NshdCrt.22.34">
          <l>भास्वन्मयीं मीलयतो दृशं द्राङ्मिथोमिलद्व्यञ्चलमादिपुंसः ।</l>
          <l>आचक्ष्महे तन्वि तमांसि पक्ष्म श्यामत्वलक्ष्मीविजितेन्दुलक्ष्म ॥ ३४ ॥</l>
        </lg>
        <lg xml_id="NshdCrt.22.35">
          <l>विवस्वतानायिषतेव मिश्राः स्वगोसहस्रेण समं जनानाम् ।</l>
          <l>गावोऽपि नेत्रापरनामधेयास्तेनेदमान्ध्यं खलु नान्धकारैः ॥ ३५ ॥</l>
        </lg>
        <lg xml_id="NshdCrt.22.36">
          <l>ध्वान्तस्य वामोरु विचारणायां वैशेषिकं चारु मतं मतं मे ।</l>
          <l>औलूकमाहुः खलु दर्शनं तत्क्षमं तमस्तत्त्वनिरूपणाय ॥ ३६ ॥</l>
        </lg>
        <lg xml_id="NshdCrt.22.37">
          <l>म्लानिस्पृशः स्पर्शनिषेधभूमेः सेयं त्रिशङ्कोरिव संपदस्य ।</l>
          <l>न किंचिदन्यत्प्रति कौशिकीये दृशौ विहाय प्रियमातनोति ॥ ३७ ॥</l>
        </lg>
        <lg xml_id="NshdCrt.22.38">
          <l>मूर्धाभिषिक्तः खलु यो ग्रहाणां तद्भासमास्कन्दत ऋक्षशोभम् ।</l>
          <l>दिवान्धकारं स्फुटलब्धरूपमालोकतालोकमुलूकलोकः ॥ ३८ ॥</l>
        </lg>
        <lg xml_id="NshdCrt.22.39">
          <l>दिने मम द्वेषिणि कीदृगेषां प्रचार इत्याकलनाय चारीः ।</l>
          <l>छाया विधाय प्रतिवस्तुलग्नाः प्रावेशयत्प्रष्टुमिवान्धकारः ॥ ३९ ॥</l>
        </lg>
        <lg xml_id="NshdCrt.22.40">
          <l>ध्वान्तस्य तेन क्रियमाणयेत्थं द्विषाः शशी वर्णनयाऽथ रुष्टः ।</l>
          <l>उद्यन्नुपाश्लोकि जपारुणश्रीर्नराधिपेनानुनयेच्छयेव ॥ ४० ॥</l>
        </lg>
        <lg xml_id="NshdCrt.22.41">
          <l>पश्यन्वृतोऽप्येष निमेषमद्रेरधित्यकाभूमितिरस्करिण्या ।</l>
          <l>प्रवर्षति प्रेयसि चन्द्रिकामिश्चकोरचञ्चूचुलुकप्रमिन्दुः ॥ ४१ ॥</l>
        </lg>
        <lg xml_id="NshdCrt.22.42">
          <l>ध्वान्ते द्रुमान्तानभिसारिकास्त्वं शङ्कस्व सङ्केतनिकेतमाप्ताः ।</l>
          <l>छायाच्छलादुज्झितनीलचेला ज्योत्स्नानुकूलैश्चरिता दुकूलैः ॥ ४२ ॥</l>
        </lg>
        <lg xml_id="NshdCrt.22.43">
          <l>त्वदास्यलक्ष्मीमुकुरं चकोरैः स्वकौमुदीमादयमानमिन्दुम् ।</l>
          <l>दृशा निशेन्दीवरचारुभासा पिबोरु रम्भातरुपीवरोरु ॥ ४३ ॥</l>
        </lg>
        <lg xml_id="NshdCrt.22.44">
          <l>असंशयं सागरभागुदस्थात्पृथ्वीधरादेव मथः पुरायम् ।</l>
          <l>अमुष्य यस्मादधुनापि सिन्धौ स्थितस्य शैलादुदयं प्रतीमः ॥ ४४ ॥</l>
        </lg>
        <lg xml_id="NshdCrt.22.45">
          <l>निजानुजेनातिथितामुपेतः प्राचीपतेर्वाहनवारणेन ।</l>
          <l>सिन्दूरसान्द्रे किमकारि मूर्ध्नि तेनारुणश्रीरयमुज्जिहीते ॥ ४५ ॥</l>
        </lg>
        <lg xml_id="NshdCrt.22.46">
          <l>यत्प्रीतिमद्भिर्वदनैः स्वसाम्यादचुम्बि नाकाधिपनायिकानाम् ।</l>
          <l>ततस्तदीयाधरयावयोगादुदेति बिम्बारुणबिम्ब एषः ॥ ४६ ॥</l>
        </lg>
        <lg xml_id="NshdCrt.22.47">
          <l>विलोमिताङ्कोत्किरणाद्दुरूहदृगादिना दृश्यविलोचनादि ।</l>
          <l>विधिर्विधत्ते विधुना वधूनां किमाननं काञ्चनसञ्चकेन ॥ ४७ ॥</l>
        </lg>
        <lg xml_id="NshdCrt.22.48">
          <l>अनेन वेधा विपरीतरूपविनिर्मिताङ्कोत्किरणाङ्गकेन ।</l>
          <l>त्वदाननं दृश्यदृगाद्यलक्ष्यदृगादिनैवाकृत सञ्चकेन ॥ ४८ ॥</l>
        </lg>
        <lg xml_id="NshdCrt.22.49">
          <l>अस्याः सुराधीशदिशः पुरासीद्यदम्बरं पीतमिदं रजन्या ।</l>
          <l>चन्द्रांशुचूर्णव्यतिचुम्बितेन तेनाधुना नूनमलोहितायि ॥ ४९ ॥</l>
        </lg>
        <lg xml_id="NshdCrt.22.50">
          <l>तानीव गत्वा पितृलोकमेनमरञ्जयन्यानि स जामदग्न्यः ।</l>
          <l>छित्त्वा शिरोस्त्राणि सहस्रबाहोर्विस्राणि विश्राणितवान्पितृभ्यः ॥ ५० ॥</l>
        </lg>
        <lg xml_id="NshdCrt.22.51">
          <l>अकर्णनासस्त्रपते मुखं ते पश्यन्न सीतास्यमिवाभिरामम् ।</l>
          <l>रक्तोस्रवर्षी बत लक्ष्मणाभिभूतः शशी शूर्पणखामुखाभः ॥ ५१ ॥</l>
        </lg>
        <lg xml_id="NshdCrt.22.52">
          <l>आदत्त दीप्रं मणिमम्बरस्य दत्त्वा यदस्मै खलु सायधूर्तः ।</l>
          <l>रज्यत्तुषारद्युतिकूटहेम तत्पाण्डु जातं रजतं क्षणेन ॥ ५२ ॥</l>
        </lg>
        <lg xml_id="NshdCrt.22.53">
          <l>बालेन नक्तंसमयेन मुक्तं रौप्यं लसद्बिम्बमिवेन्दुबिम्बम् ।</l>
          <l>भ्रमिक्रमादुज्झितपट्टसूत्रनेत्रावृतिं मुञ्चति शोणिमानम् ॥ ५३ ॥</l>
        </lg>
        <lg xml_id="NshdCrt.22.54">
          <l>ताराक्षरैर्यामसिते कठिन्या निशालिखद्व्योम्नि तमःप्रशस्तिम् ।</l>
          <l>विलुप्य तामल्पयतोऽरुणेऽपि जातः करे पाण्डुरिमा हिमांशोः ॥ ५४ ॥</l>
        </lg>
        <lg xml_id="NshdCrt.22.55">
          <l>सितो यदात्रैष तदान्यदेशे चकास्ति रज्यच्छविरुज्जिहानः ।</l>
          <l>तदित्थमेतस्य निधेः कलानां को वेद वा रागविरागतत्त्वम् ॥ ५५ ॥</l>
        </lg>
        <lg xml_id="NshdCrt.22.56">
          <l>कश्मीरजै रश्मिभिरौपसंध्यैर्मृष्टं धृतध्वान्तकुरङ्गनाभि ।</l>
          <l>चन्द्रांशुना चन्दनचारुणाङ्गं क्रमात्समालम्भि दिगङ्गनाभिः ॥ ५६ ॥</l>
        </lg>
        <lg xml_id="NshdCrt.22.57">
          <l>विधिस्तुषारर्तुदिनानि कर्तंकर्तं विनिर्माति तदन्तभित्तैः ।</l>
          <l>ज्योत्स्नीर्नचेत्तत्प्रतिमा इमा वा कथं कथं तानि च वामनानि ॥ ५७ ॥</l>
        </lg>
        <lg xml_id="NshdCrt.22.58">
          <l>इत्युक्तिशेषे स वधूं बभाषे सूक्तिश्रुतासक्तिनिबद्धमौनाम् ।</l>
          <l>मुखाभ्यसूयानुशयादिवेन्दौ केयं तव प्रेयसि मूकमुद्रा ॥ ५८ ॥</l>
        </lg>
        <lg xml_id="NshdCrt.22.59">
          <l>शृङ्गारभृङ्गारसुधाकरेण वर्णस्रजानूपय कर्णकूपौ ।</l>
          <l>त्वच्चारुवाणीरसवेणितीरं तृणानुकारः खलु कोषकारः ॥ ५९ ॥</l>
        </lg>
        <lg xml_id="NshdCrt.22.60">
          <l>अत्रैव वाणीमधुना तवापि श्रोतुं समीहे मधुनः सनाभिम् ।</l>
          <l>इति प्रियप्रेरितया तयाथ प्रस्तोतुमारम्भि शशिप्रशस्तिः ॥ ६० ॥</l>
        </lg>
        <lg xml_id="NshdCrt.22.61">
          <l>पूरं विधुर्वर्धयितुं पयोधेः शङ्केऽयमेणाङ्कमणिं कियन्ति ।</l>
          <l>पयांसि दोग्धि प्रियविप्रयोगसशोककोकीनयने कियन्ति ॥ ६१ ॥</l>
        </lg>
        <lg xml_id="NshdCrt.22.62">
          <l>ज्योत्स्नामयं रात्रिकलिन्दकन्यापूरानुकारेऽपसृतेऽन्धकारे ।</l>
          <l>परिस्फुरन्निर्मलदीप्तिदीपं व्यक्तायते सैकतमन्तरीपम् ॥ ६२ ॥</l>
        </lg>
        <lg xml_id="NshdCrt.22.63">
          <l>हासत्विषैवाखिलकैरवाणां विश्वं विशङ्केऽजनि दुघ्दमुग्धम् ।</l>
          <l>यतो दिवा बद्धमुखेषु तेषु स्थितेऽपि चन्द्रे न तथा चकास्ति ॥ ६३ ॥</l>
        </lg>
        <lg xml_id="NshdCrt.22.64">
          <l>मृत्युंजयस्यैष वसञ्जटायां न क्षीयते तद्भयदूरमृत्युः ।</l>
          <l>न वर्धते च स्वसुधाप्तजीवस्रग्मुण्डराहूद्भवभीरतीव ॥ ६४ ॥</l>
        </lg>
        <lg xml_id="NshdCrt.22.65">
          <l>त्विषं चकोराय सुधां सुराय कलामपि स्वावयवं हराय ।</l>
          <l>ददज्जयत्येष समस्तमस्य कल्पद्रुमभ्रातुरथाल्पमेतत् ॥ ६५ ॥</l>
        </lg>
        <lg xml_id="NshdCrt.22.66">
          <l>अङ्केणनाभेर्विषकृष्णकण्ठः सुधाप्तशुद्धः कटभस्मपाण्डुः ।</l>
          <l>अर्हन्नपीन्दोर्निजमौलिधानान्मृडः कलामर्हति षोडशीं न ॥ ६६ ॥</l>
        </lg>
        <lg xml_id="NshdCrt.22.67">
          <l>पुष्पायुधस्यास्थिभिरर्धदग्धैः सितासितश्रीरघटि द्विजेन्द्रः ।</l>
          <l>स्मरारिणा मूर्धनि यद्धृतोऽपि तनोति तत्तौष्टिकपौष्टिकानि ॥ ६७ ॥</l>
        </lg>
        <lg xml_id="NshdCrt.22.68">
          <l>मृगस्य लोभात्खलु सिंहिकायाः सूनुर्मृगाङ्कं कवलीकरोति ।</l>
          <l>स्वस्यापि दानादमुमङ्कसुप्तं नोज्झन्मुदा तेन च मुच्यतेऽयम् ॥ ६८ ॥</l>
        </lg>
        <lg xml_id="NshdCrt.22.69">
          <l>सुधाभुजो यत्परिपीय तुच्छमेतं वितन्वन्ति तदर्हमेव ।</l>
          <l>पुरा निपीयास्य पितापि सिन्धुरकारि तुच्छः कलशोद्भवेन ॥ ६९ ॥</l>
        </lg>
        <lg xml_id="NshdCrt.22.70">
          <l>चतुर्दिगन्तीं परिपूरयन्ती ज्योत्स्नैव कृत्स्ना सुरसिन्धुबन्धुः ।</l>
          <l>क्षीरोदपूरोदरवासहार्दवैरस्यमेतस्य निरस्यतीयम् ॥ ७० ॥</l>
        </lg>
        <lg xml_id="NshdCrt.22.71">
          <l>पुत्री विधोस्ताण्डविकास्तु सिन्धोरश्या चकोरस्य दृशोर्वयस्या ।</l>
          <l>तथापि सेयं कुमुदस्य कापि ब्रवीति नामैव हि कौमुदीति ॥ ७१ ॥</l>
        </lg>
        <lg xml_id="NshdCrt.22.72">
          <l>ज्योत्स्नापयःक्ष्मातटवास्तुवस्तुच्छायाछलच्छिद्रधरा धरायाम् ।</l>
          <l>शुभ्रांशुशुभ्रांशकराः कलङ्कनीलप्रभामिश्रविभा विभान्ति ॥ ७२ ॥</l>
        </lg>
        <lg xml_id="NshdCrt.22.73">
          <l>कियान्यथानेन वियद्विभागस्तमोनिरासाद्विशदीकृतोयम् ।</l>
          <l>अद्भिस्तथा लावणसैन्धवीभिरुल्लासिताभिः शितिरप्यकारि ॥ ७३ ॥</l>
        </lg>
        <lg xml_id="NshdCrt.22.74">
          <l>गुणौ पयोधेर्निजकारणस्य न हानिवृद्धी कथमेतु चन्द्रः ।</l>
          <l>चिरेण सोऽयं भजते तु यत्ते न नित्यमम्भोधिरिवात्र चित्रम् ॥ ७४ ॥</l>
        </lg>
        <lg xml_id="NshdCrt.22.75">
          <l>आदर्शदृश्यत्वमपि श्रितोऽयमादर्शदृश्यां न बिभर्ति मूर्तिम् ।</l>
          <l>त्रिनेत्रभूरप्ययमत्रिनेत्रादुत्पादमासादयति स्म चित्रम् ॥ ७५ ॥</l>
        </lg>
        <lg xml_id="NshdCrt.22.76">
          <l>इज्येव देवव्रजभोज्यऋद्धिः शुद्धा सुधादीधितिमण्डलीयम् ।</l>
          <l>हिंसां यथा सैव तथाङ्गमेषा कलङ्कमेकं मलिनं बिभर्ति ॥ ७६ ॥</l>
        </lg>
        <lg xml_id="NshdCrt.22.77">
          <l>एकः पिपासुः प्रवहानिलस्य च्युतो रथाद्वाहनरङ्कुरेषः ।</l>
          <l>अस्त्यम्बरेऽनम्बुनि लेलिहास्यः पिबन्नमुष्यामृतबिन्दुवृन्दम् ॥ ७७ ॥</l>
        </lg>
        <lg xml_id="NshdCrt.22.78">
          <l>अस्मिञ्शिशौ न स्थित एव रङ्कुर्यूनि प्रियाभिर्विहितोपदायम् ।</l>
          <l>आरण्यसंदेश इवौषधीभिरङ्के स शङ्के विधुना न्यधायि ॥ ७८ ॥</l>
        </lg>
        <lg xml_id="NshdCrt.22.79">
          <l>अस्यैव सेवार्थमुपागतानामास्वादयन्पल्लवमोषधीनाम् ।</l>
          <l>धयन्नमुष्यैव सुधाजलानि सुखं वसत्येष कलङ्करङ्कुः ॥ ७९ ॥</l>
        </lg>
        <lg xml_id="NshdCrt.22.80">
          <l>रुद्रेषुविद्रावितमार्तमारात्तारामृगं व्योमनि वीक्ष्य बिभ्यत् ।</l>
          <l>मन्येऽयमन्यः शरणं विवेश मत्वेशचूडामणिमिन्दुमेणः ॥ ८० ॥</l>
        </lg>
        <lg xml_id="NshdCrt.22.81">
          <l>पृष्ठेऽपि किं तिष्ठति नाथ रङ्कुर्विधोरङ्क इवेति शङ्का ।</l>
          <l>तत्त्वाय तिष्ठस्व मुखे स्व एवं यद्द्वैरथे पृष्ठमपश्यदस्य ॥ ८१ ॥</l>
        </lg>
        <lg xml_id="NshdCrt.22.82">
          <l>उत्तानमेवास्य वलक्षकुक्षिं देवस्य युक्तिः शशमङ्कमाह ।</l>
          <l>तेनाधिकं देवगवेष्वपि स्यां श्रद्धालुरुत्तानगतौ शृउतायाम् ॥ ८२ ॥</l>
        </lg>
        <lg xml_id="NshdCrt.22.83">
          <l>दूरस्थितैर्वस्तुनि रक्तनीले विलोक्यते केवलनीलिमा यत् ।</l>
          <l>शशस्य तिष्ठन्नपि पृष्ठलोम्नां तन्नः परोक्षः खलु रागभागः ॥ ८३ ॥</l>
        </lg>
        <lg xml_id="NshdCrt.22.84">
          <l>भङ्क्तुं प्रभुर्व्याकरणस्य दर्पं पदप्रयोगाध्वनि लोक एषः ।</l>
          <l>शशो यदस्यास्ति शशी ततोऽयमेवं मृगोऽस्यास्ति मृगीति नोक्तः ॥ ८४ ॥</l>
        </lg>
        <lg xml_id="NshdCrt.22.85">
          <l>यावन्तमिन्दुं प्रतिपत्प्रसूते प्रासावि तावानयमब्धिनापि ।</l>
          <l>तत्कालमीशेन धृतस्य मूर्ध्नि विधोरणीयस्त्वमिहास्ति लिङ्गम् ॥ ८५ ॥</l>
        </lg>
        <lg xml_id="NshdCrt.22.86">
          <l>आरोप्यते चेदिह केतकत्वमिन्दौ दलाकारकलाकलापे ।</l>
          <l>तत्संवदत्यङ्कमृगस्य नाभिकस्तूरिक्रा सौरभवासनाभिः ॥ ८६ ॥</l>
        </lg>
        <lg xml_id="NshdCrt.22.87">
          <l>आसीद्यथाज्यौतिषमेष गोलः शशी समक्षं चिपिटस्तथोऽभूत् ।</l>
          <l>स्वर्भानुदंष्ट्रायुगयन्त्रकृष्टपीयूषपिण्याकदशावशेषः ॥ ८७ ॥</l>
        </lg>
        <lg xml_id="NshdCrt.22.88">
          <l>असावसाम्याद्वितनोः सखा नो कर्पूरमिन्दुः खलु तस्य मित्रम् ।</l>
          <l>दग्धौ हि तौ द्वावपि पूर्वरूपाद्यद्वीर्यवत्तामधिकां दधाते ॥ ८८ ॥</l>
        </lg>
        <lg xml_id="NshdCrt.22.89">
          <l>स्थाने विधोर्वा मदनस्य सख्यं स शंभुनेत्रे ज्वलति प्रलीनः ।</l>
          <l>अयं लयं गच्छति दर्शभाजि भास्वन्मये चक्षुषि चादिपुंसः ॥ ८९ ॥</l>
        </lg>
        <lg xml_id="NshdCrt.22.90">
          <l>नेत्रारविन्दत्वमगान्मृगाङ्कः पुरा पुराणस्य यदेष पुंसः ।</l>
          <l>अस्याङ्क एवायमगात्तदानीं कनीनिकेन्दिन्दिरसुन्दरत्वम् ॥ ९० ॥</l>
        </lg>
        <lg xml_id="NshdCrt.22.91">
          <l>देवेन तेनैष च काश्यपिश्च साम्यं समीक्ष्योभयपक्षभाजौ ।</l>
          <l>द्विजाधिराजौ हरिणाश्रितौ च युक्तं नियुक्तौ नयनक्रियायाम् ॥ ९१ ॥</l>
        </lg>
        <lg xml_id="NshdCrt.22.92">
          <l>यैरन्वमायि ज्वलनस्तुषारे सरोजिनीदाहविकारहेतोः ।</l>
          <l>तदीयधूमौघतया हिमांशौ शङ्के कलङ्कोऽपि समर्थितस्तैः ॥ ९२ ॥</l>
        </lg>
        <lg xml_id="NshdCrt.22.93">
          <l>स्वेदस्य धाराभिरिवापगाभिर्व्याप्ता जगद्भारपरिश्रमार्ता ।</l>
          <l>छायापदेशाद्वसुधा निमज्ज्य सुधाम्बुधावुज्झति खेदमत्र ॥ ९३ ॥</l>
        </lg>
        <lg xml_id="NshdCrt.22.94">
          <l>ममानुमैवं बहुकालनीलीनिपातनीलः खलु हेमशैलः ।</l>
          <l>इन्दोर्जगच्छायमये प्रतीके पीतोऽपि भागः प्रतिबिम्बितः स्यात् ॥ ९४ ॥</l>
        </lg>
        <lg xml_id="NshdCrt.22.95">
          <l>मावापदुन्निद्रसरोजपूजा श्रियं शशी पद्मनिमीलितेजाः ।</l>
          <l>अक्षिद्वयेनैव निजाङ्करङ्कोरलंकृतस्तामयमेति मन्ये ॥ ९५ ॥</l>
        </lg>
        <lg xml_id="NshdCrt.22.96">
          <l>य एष जागर्ति शशः शशाङ्के बुधो विधत्ते क इवात्र चित्रम् ।</l>
          <l>अन्तः किलैतत्पितुरम्बुराशेरासीत्तुरङ्गोऽपि मतङ्गजोऽपि ॥ ९६ ॥</l>
        </lg>
        <lg xml_id="NshdCrt.22.97">
          <l>गौरे प्रिये भातितमां तमिस्रा ज्यौत्स्नी च नीले दयिता यदस्मिन् ।</l>
          <l>शोभाप्तिलोभादुभयोस्तयोर्वा सितासितां मूर्तिमयं बिभर्ति ॥ ९७ ॥</l>
        </lg>
        <lg xml_id="NshdCrt.22.98">
          <l>वर्षातपानावरणं चिराय काष्ठौघमालम्ब्य समुत्थितेषु ।</l>
          <l>बालेषु ताराकवकेष्विहैकं विकस्वरीभूतमवैमि चन्द्रम् ॥ ९८ ॥</l>
        </lg>
        <lg xml_id="NshdCrt.22.99">
          <l>दिनावसाने तरणेरकस्मान्निमज्जनाद्विश्वविलोचनानि ।</l>
          <l>अस्य प्रसादादुडुपस्य नक्तं तमोविपद्द्वीपवतीं तरन्ति ॥ ९९ ॥</l>
        </lg>
        <lg xml_id="NshdCrt.22.100">
          <l>किं नाक्ष्णि नोऽपि क्षणिकोऽणुकोऽयं भानस्ति तेजोमयबिन्दुरिन्दुः ।</l>
          <l>अत्रेस्तु नेत्रे घटते यदासीन्मासेन नाशी महतो महीयान् ॥ १०० ॥</l>
        </lg>
        <lg xml_id="NshdCrt.22.101">
          <l>त्रातुं पतिं नौषधयः स्वशक्त्या मन्त्रेण विप्राः क्षयिणं न शेकुः ।</l>
          <l>एनं पयोधिर्मणिभिर्न पुत्रं सुधा प्रभावैर्न निजाश्रयं वा ॥ १०१ ॥</l>
        </lg>
        <lg xml_id="NshdCrt.22.102">
          <l>मृषा निशानाथमहः सुधा वा हरेदसौ वा न जराविनाशौ ।</l>
          <l>पीत्वा कथं नापरथा चकोरा विधोर्मरीचीनजरामराः स्युः ॥ १०२ ॥</l>
        </lg>
        <lg xml_id="NshdCrt.22.103">
          <l>वाणीभिराभिः परिपत्त्रिमाभिर्नरेन्द्रमानन्दजडं चकार ।</l>
          <l>मुहूर्तमाश्चर्यरसेन भैमी हैमीव वृष्टिः स्तिमितं च तं सा ॥ १०३ ॥</l>
        </lg>
        <lg xml_id="NshdCrt.22.104">
          <l>इतो मुखाद्वागियमाविरासीत्पीयूषधारामधुरेति जल्पन् ।</l>
          <l>अचुम्बदस्याः स मुखेन्दुबिम्बं संवावदूकश्रियमम्बुजानाम् ॥ १०४ ॥</l>
        </lg>
        <lg xml_id="NshdCrt.22.105">
          <l>प्रियेण साथ प्रियमेवमुक्ता विदर्भभूमीपतिवंशमुक्ता ।</l>
          <l>स्मितांशुजालं विततार तारा दिवः स्फुरन्तीव कृतावतारा ॥ १०५ ॥</l>
        </lg>
        <lg xml_id="NshdCrt.22.106">
          <l>स्ववर्णना न स्वयमर्हतीति नियुज्य मां त्वन्मुखमिन्दुरूपम् ।</l>
          <l>स्थानेऽत्युदास्ते शशिनः प्रशस्तौ धरातुरासाहमिति स्म साह ॥ १०६ ॥</l>
        </lg>
        <lg xml_id="NshdCrt.22.107">
          <l>तयेरितः प्राणसमः सुमुख्या गिरं परीहासरसोत्किरां सः ।</l>
          <l>भूलोकसारः स्मितवाक् तुषारभानुं भणिष्यन्सुभगां बभाण ॥ १०७ ॥</l>
        </lg>
        <lg xml_id="NshdCrt.22.108">
          <l>तवानने जातचरीं निपीय गीतिं तदाकर्णनलोलुपोऽयम् ।</l>
          <l>हातुं नु जातु स्पृहयत्यवैमि विधुं मृगस्त्वद्वदनभ्रमेण ॥ १०८ ॥</l>
        </lg>
        <lg xml_id="NshdCrt.22.109">
          <l>इन्दोर्भ्रमेणोपगमाय योग्ये जिह्वा तवास्ये विधुवास्तुमन्तम् ।</l>
          <l>गीत्या मृगं कर्षतु भन्त्स्यता किं पाशीबभूवे श्रवणद्वयेन ॥ १०९ ॥</l>
        </lg>
        <lg xml_id="NshdCrt.22.110">
          <l>आप्यायनाद्वा रुचिभिः सुधांशोः शैत्यात्तमःकाननजन्मनो वा ।</l>
          <l>यावन्निशायामथ घर्मदुःस्थस्तावद्व्रजत्यह्नि न शब्दपान्थः ॥ ११० ॥</l>
        </lg>
        <lg xml_id="NshdCrt.22.111">
          <l>दूरेऽपि तत्तावकगानपानाल्लब्धावधिः स्वादुरसोपभोगे ।</l>
          <l>अवज्ञयैव क्षिपति क्षपायाः पतिः खलु स्वान्यमृतानि भासः ॥ १११ ॥</l>
        </lg>
        <lg xml_id="NshdCrt.22.112">
          <l>अस्मिन्न विस्मापयतेऽयमस्मांश्चक्षुर्बभूवैष यदादिपुंसः ।</l>
          <l>तदत्रिनेत्रादुदितस्य तन्वि कुलानुरूपं किल रूपमस्य ॥ ११२ ॥</l>
        </lg>
        <lg xml_id="NshdCrt.22.113">
          <l>आभिर्मृगेन्द्रोदरि कौमुदीभिः क्षीरस्य धाराभिरिव क्षाणेन ।</l>
          <l>अक्षालि नीली रुचिरम्बरस्था तमोमयीयं रजनीरजक्या ॥ ११३ ॥</l>
        </lg>
        <lg xml_id="NshdCrt.22.114">
          <l>पयोमुचां मेचकिमानमुच्चैरुच्चाटयामास ऋतुः शरद्या ।</l>
          <l>अपारि वामोरु तयापि किंचिन्न प्रोञ्छितुं लाञ्छनकालिमाष्य ॥ ११४ ॥</l>
        </lg>
        <lg xml_id="NshdCrt.22.115">
          <l>एकादशैकादशरुद्रमौलीनस्तं यतो यान्ति कलाः किमस्य ।</l>
          <l>प्रविश्य शेषास्तु भवन्ति पञ्चपञ्चेषुतूणीमिषवोऽर्धचन्द्राः ॥ ११५ ॥</l>
        </lg>
        <lg xml_id="NshdCrt.22.116">
          <l>निरन्तरत्वेन निधाय तन्वि तारासहस्राणि यदि क्रियेत ।</l>
          <l>सुधांशुरन्यः स कलङ्कमुक्तस्तदा त्वदास्यश्रियमाश्रयेत ॥ ११६ ॥</l>
        </lg>
        <lg xml_id="NshdCrt.22.117">
          <l>यत्पद्ममादित्सु तवाननीयां कुरङ्गलक्ष्मा च मृगाक्षि लक्ष्मीम् ।</l>
          <l>एकार्थलिप्साकृत एष शङ्के शशाङ्कपङ्केरुहयोर्विरोधः ॥ ११७ ॥</l>
        </lg>
        <lg xml_id="NshdCrt.22.118">
          <l>लब्धं न लेखप्रभुणापि पातुं पीत्वा मुखेन्दोरधरामृतं ते ।</l>
          <l>निपीय देवैर्विघसीकृतायां घृणां विधोरस्य दधे सुधायाम् ॥ ११८ ॥</l>
        </lg>
        <lg xml_id="NshdCrt.22.119">
          <l>एनं स बिभ्रद्विधुमुत्तमाङ्गे गिरीन्द्रपुत्रीपतिरोषधीशम् ।</l>
          <l>अश्नाति घोरं विषमब्धिजन्म धत्ते भुञङ्गं च विमुक्तशङ्कः ॥ ११९ ॥</l>
        </lg>
        <lg xml_id="NshdCrt.22.120">
          <l>नास्य द्विजेन्द्रस्य बभूव पश्य दारान्गुरोर्यातवतोऽपि पातः ।</l>
          <l>प्रवृत्तयोऽप्यात्ममयप्रकाशान्नहन्ति न ह्यन्तिमदेहमाप्तान् ॥ १२० ॥</l>
        </lg>
        <lg xml_id="NshdCrt.22.121">
          <l>स्वधाकृतं यत्तनयैः पितृभ्यः श्रद्धापवित्रं तिलचित्रमम्भः ।</l>
          <l>चन्द्रं पितृस्थानतयोपतस्थे तदङ्करोचिःखचिता सुधैव ॥ १२१ ॥</l>
        </lg>
        <lg xml_id="NshdCrt.22.122">
          <l>पश्योच्चसौधस्थितिसौख्यलक्ष्ये त्वत्केलिकुल्याम्बुनि बिम्बमिन्दोः ।</l>
          <l>चिरं निमज्ज्येह सतः प्रियस्य भ्रमेण यच्चुम्बति राजहंसी ॥ १२२ ॥</l>
        </lg>
        <lg xml_id="NshdCrt.22.123">
          <l>सौवर्गवर्गैरमृतं निपीय कृतोऽह्नि तुच्छः शशलाञ्छनोऽयम् ।</l>
          <l>पूर्णोऽमृतानां निशि तेऽत्र नद्यां मग्नः पुनः स्यात्प्रतिमाच्छलेन ॥ १२३ ॥</l>
        </lg>
        <lg xml_id="NshdCrt.22.124">
          <l>समं समेते शशिनः करेण प्रसूनपाणाविह कैरविण्याः ।</l>
          <l>विवाहलीलामनयोरिवाह मधुच्छलत्यागजलाभिषेकः ॥ १२४ ॥</l>
        </lg>
        <lg xml_id="NshdCrt.22.125">
          <l>विकासिनीलायतपुष्पनेत्रा मृगीयमिन्दीवरिणी वनस्था ।</l>
          <l>विलोकते कान्तमिहोपरिष्टान्मृगं तवैषाननचन्द्रभाजम् ॥ १२५ ॥</l>
        </lg>
        <lg xml_id="NshdCrt.22.126">
          <l>तपस्यतामम्बुनि कैरवाणां समाधिभङ्गे विबुधाङ्गनायाः ।</l>
          <l>अवैमि रात्रेरमताधरोष्ठं मुखं मयूखस्मितचारुचन्द्रम् ॥ १२६ ॥</l>
        </lg>
        <lg xml_id="NshdCrt.22.127">
          <l>अल्पाङ्कपङ्का विधुमण्डलीयं पीयूषानीरा सरसी स्मरस्य ।</l>
          <l>पानात्सुधानामजलेऽप्यमृत्युं चिह्नं बिभर्त्यत्रभवं स मीनम् ॥ १२७ ॥</l>
        </lg>
        <lg xml_id="NshdCrt.22.128">
          <l>तारास्थिभूषा शशिजह्नुजाभृच्चन्द्रांशुपांशुच्छुरितद्युतिर्द्यौः ।</l>
          <l>छायापथच्छद्मफणीन्द्रहारा स्वं मूर्तिमाह स्फुटमष्टमूर्तेः ॥ १२८ ॥</l>
        </lg>
        <lg xml_id="NshdCrt.22.129">
          <l>एकैव तारा मुनिलोचनस्य जाता किलैतज्जनकस्य तस्य ।</l>
          <l>ताताधिका संपदभूदियं तु सप्तान्विता विंशतिरस्य यत्ताः ॥ १२९ ॥</l>
        </lg>
        <lg xml_id="NshdCrt.22.130">
          <l>मृगाक्षि यन्मण्डलमेतदिन्दोः स्मरस्य तत्पाण्डुरमातपत्रम् ।</l>
          <l>यः पूर्णिमानन्तरमस्य भङ्गः स च्छत्त्रभङ्गः खलु मन्मथस्य ॥ १३० ॥</l>
        </lg>
        <lg xml_id="NshdCrt.22.131">
          <l>दशाननेनापि जगन्ति जित्वा योऽयं पुरापारि न जातु जेतुम् ।</l>
          <l>म्लानिर्विधोर्मानिनि संगतेयं तस्य त्वदेकानननिर्जितस्य ॥ १३१ ॥</l>
        </lg>
        <lg xml_id="NshdCrt.22.132">
          <l>दृष्टो निजां तावदियन्त्यहानि जयन्नयं पूर्वदशां शशाङ्कः ।</l>
          <l>पूर्णस्त्वदास्येन तुलां गतश्चेदनन्तरं द्रक्ष्यसि भङ्गमस्य ॥ १३२ ॥</l>
        </lg>
        <lg xml_id="NshdCrt.22.133">
          <l>क्षत्त्राणि रामः परिभूय रामात्क्षत्त्राद्यथाभज्यत स द्विजेन्द्रः ।</l>
          <l>तथैव पद्मानभिभूय सर्वांस्त्वद्वक्त्रपद्मात्परिभूतिमेति ॥ १३३ ॥</l>
        </lg>
        <lg xml_id="NshdCrt.22.134">
          <l>अन्तः सलक्ष्मीक्रियते सुधांशो रूपेण पश्ये हरिणेन पश्य ।</l>
          <l>इत्येष भैमीमददर्शदस्य कदाचिदन्तं स कदाचिदन्तः ॥ १३४ ॥</l>
        </lg>
        <lg xml_id="NshdCrt.22.135">
          <l>सागरान्मुनिविलोचनोदराद्यद्द्वयादजनि तेन किं द्विजः ।</l>
          <l>एवमेव च भवन्नयं द्विजः पर्यवस्यति विधुः किमत्रिजः ॥ १३५ ॥</l>
        </lg>
        <lg xml_id="NshdCrt.22.136">
          <l>ताराविहारभुवि चन्द्रमयीं चकार यन्मण्डलीं हिमभुवं मृगनाभिवासम् ।</l>
          <l>तेनैव तन्वि सुकृतेन मते जिनस्य स्वर्लोकलोकतिलकत्वमवाप धाता ॥ १३६ ॥</l>
        </lg>
        <lg xml_id="NshdCrt.22.137">
          <l>इन्दुं मुखाद्बहुतृणं तव यद्गृणन्ति नैनं मृगस्त्यजति तन्मृगतृष्णयेव ।</l>
          <l>अत्येति मोहमहिमा न हिमांशुबिम्बलक्ष्मीविडम्बिमुखि वित्तिषु पाशवीषु ॥ १३७ ॥</l>
        </lg>
        <lg xml_id="NshdCrt.22.138">
          <l>स्वर्भानुना प्रसभपानविभीषिकाभिर्दुःखाकृतैनमवधूय सुधासुधांशुम् ।</l>
          <l>स्वं निह्नुते शितिमचिह्नममुष्य रागैस्ताम्बूलताम्रमवलम्ब्य तवाधरोष्ठम् ॥ १३८ ॥</l>
        </lg>
        <lg xml_id="NshdCrt.22.139">
          <l>हर्यक्षीभवतः कुरङ्गमुदरे प्रक्षिप्य यद्वा शशं जातस्फीततनोरमुष्य हरिता सूतस्य पत्न्या हरेः ।</l>
          <l>भङ्गस्त्वद्वदनाम्बुजादजनि यत्पद्मात्तदेकाकिनः स्यादेकः पुनरस्य स प्रतिभटो यः सिंहिकायाः सुतः ॥ १३९ ॥</l>
        </lg>
        <lg xml_id="NshdCrt.22.140">
          <l>यत्पूजां नयनद्वयोत्पलमयीं वेधा व्यधात्पद्मभूर्वाक्पारीणरुचिः स चेन्मुखमयं पद्मः प्रिये तावकम् ।</l>
          <l>कः शीतांशुरसौ तदा मखमृगव्याधोत्तमाङ्गस्थलस्थास्नुस्वस्तटिनीतटावनिवनीवानीरवासी बकः ॥ १४० ॥</l>
        </lg>
        <lg xml_id="NshdCrt.22.141">
          <l>जातं शातक्रतव्यां हरिति विहरतः काकतालीयमस्यामश्यामत्वैकमत्यस्थितसकलकलानिर्मितेर्निर्मलस्य ।</l>
          <l>इन्दोरिन्दीवराभं बलविजयिगजग्रामणीगण्डपिण्डद्वन्द्वापादानदानद्रवलवलगनादङ्कमङ्के विशङ्के ॥ १४१ ॥</l>
        </lg>
        <lg xml_id="NshdCrt.22.142">
          <l>अंशं षोडक्षमामनन्ति रजनीभर्तुः कलां वृत्तयत्न्येनं पञ्चदशैव ताः प्रतिपदाद्याराकवर्धिष्णवः ।</l>
          <l>या शेषा पुनरुद्धृता तिथिमृते सा किं हरालंकृतिस्तस्याः स्थानबिलं कलङ्कमिह किं पश्यामि सश्यामिकम् ॥ १४२ ॥</l>
        </lg>
        <lg xml_id="NshdCrt.22.143">
          <l>ज्योत्स्नामादयते चकोरशिशुना द्राघीयसी लोचने लिप्सुर्मूलमिवोपजीवितुमितः संतपर्णात्मीकृतात् ।</l>
          <l>अङ्के रङ्कुमयं करोति च परिस्प्रष्टुं तदेवादृतस्त्वद्वत्त्रं नयनश्रियाप्यनधिकं मुग्धे विधित्सुर्विधुः ॥ १४३ ॥</l>
        </lg>
        <lg xml_id="NshdCrt.22.144">
          <l>लावण्येन तवास्यमेव बहुना तत्पात्रमात्रस्पृशा चन्द्रः प्रोञ्छनलब्धतार्धमलिनेनारम्भि शेषेण तु ।</l>
          <l>निर्माय द्वयमेतदप्सु विधिना पाणी खलु क्षालितौ तल्लेशैरधुनापि नीरनिलयैरम्भोजमारभ्यते ॥ १४४ ॥</l>
        </lg>
        <lg xml_id="NshdCrt.22.145">
          <l>लावण्येन तवाखिलेन वदनं तत्पात्रमात्रस्पृशा चन्द्रः प्रोञ्छनलब्धतार्धमलिनेनारम्भि शेषेण यः ।</l>
          <l>तल्लेखापि शिखामणिः सुषमयाहंकृत्य शभोरभूदब्जं तस्य पदं यदस्पृशदतः पद्मं च सन्न श्रियाः ॥ १४५ ॥</l>
        </lg>
        <lg xml_id="NshdCrt.22.146">
          <l>सपीतेः संप्रीतेरजनि रजनीशः परिषदा परीतस्ताराणां दिनमणिमणिग्रावमणिकः ।</l>
          <l>प्रिये पश्योत्प्रेक्षाकविभिरभिधानाय सुशकः सुधामभ्युद्धर्तुं धृतशशकनीलाश्मचषकः ॥ १४६ ॥</l>
        </lg>
        <lg xml_id="NshdCrt.22.147">
          <l>आस्यं शीतमयूखमण्डलगुणानाकृष्य ते निर्मितं शङ्के सुन्दरि शर्वरीपरिवृढस्तेनैष दोषाकरः ।</l>
          <l>आदायेन्दुमृगादपीह निहिते पश्यामि सारं दृशौ त्वद्वक्त्रे सति वा विधौ धृतिमयं दध्यादनन्धः कुतः ॥ १४७ ॥</l>
        </lg>
        <lg xml_id="NshdCrt.22.148">
          <l>शुचिरुचिमुडुगणमगणनममुमतिकलयसि कृशतनु न गगनतटमनु ।</l>
          <l>प्रतिनिशशशितलविगलदमृतभृतरविरथहयचयखुरबिलकुलमिव ॥ १४८ ॥</l>
        </lg>
        <lg xml_id="NshdCrt.22.149">
          <l>उपनतमुडुपुष्पजातमास्ते भवतु जनः परिचारकस्तवायम् ।</l>
          <l>तिलतिलकितपर्पटाभमिन्दुं वितर निवेद्यमुपास्स्व पञ्चबाणम् ॥ १४९ ॥</l>
        </lg>
        <lg xml_id="NshdCrt.22.150">
          <l>स्वर्भानुप्रतिवारपारणमिलद्दन्तौघयन्त्रोद्भवश्वभ्रालीपतयालुदीधितिसुधासारस्तुषारद्युतिः ।</l>
          <l>पुष्पेष्वासनतत्प्रियापरिणयानन्दाभिषेकोत्सवे देवः प्राप्तसहस्रधारकलशश्रीरस्तु नस्तुष्टये ॥ १५० ॥</l>
        </lg>
        <lg xml_id="NshdCrt.22.151">
          <l>श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् ।</l>
          <l>द्वाविंशो नवसाहसाङ्कचरिते चम्पूकृतोऽयं महाकाव्ये तस्य कृतौ नलीयचरिते सर्गो निसर्गोज्ज्वलः ॥ १५१ ॥</l>
        </lg>
        <lg xml_id="NshdCrt.22.152">
          <l>यथा यूनस्तद्वत्परमरमणीयापि रमणी कुमाराणामन्तःकरणहरणं नैव कुरुते ।</l>
          <l>मदुक्तिश्चेदन्तर्मदयति सुधीभूय सुधियः किमस्या नाम स्यादरसपुरुषानादरभरैः ॥ १५२ ॥</l>
        </lg>
        <lg xml_id="NshdCrt.22.153">
          <l>दिशि दिशि गिरिग्रावाणः स्वां वमन्तु सरस्वतीं तुलयतु मिथस्तामापातस्फुरद्ध्वनिडम्बराम् ।</l>
          <l>स परमपरः क्षीरोदन्वान्यदीयमुदीयते मथितुरमृतं खेदच्छेदि प्रमोदनमोदनम् ॥ १५३ ॥</l>
        </lg>
        <lg xml_id="NshdCrt.22.154">
          <l>ग्रन्थग्रन्थिरिह क्वचित्क्वचिदपि न्यासि प्रयत्नान्मया प्राज्ञंमन्यमना हठेन पठिती मास्मिन्खलः खेलतु ।</l>
          <l>श्रद्धाराद्धगुरुश्लथीकृतदृढग्रन्थिः समासादयत्वेतत्काव्यरसोर्मिमज्जनसुखव्यासज्जनं सज्जनः ॥ १५४ ॥</l>
        </lg>
        <lg xml_id="NshdCrt.22.155">
          <l>ताम्बूलद्वयमासनं च लभते यः कान्यकुब्जेश्वराद्यः साक्षात्कुरुते समाधिषु परं ब्रह्म प्रमोदार्णवम् ।</l>
          <l>यत्काव्यं मधुवर्षि धर्षितपरास्तर्केषु यस्योक्तयः श्रीश्रीहर्षकवेः कृतिः कृतिमुदे तस्याभ्युदीयादियम् ॥ १५५ ॥</l>
        </lg>
      </div>
    </body>
  </text>undefined
</TEI>